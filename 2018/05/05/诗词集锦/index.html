<!DOCTYPE html>
<html lang=zh>
<head>
  <meta charset="utf-8">
  
  <meta http-equiv="X-UA-Compatible" content="IE=edge,chrome=1">
  <meta name="viewport" content="width=device-width, initial-scale=1, maximum-scale=1, minimum-scale=1, user-scalable=no, minimal-ui">
  <meta name="renderer" content="webkit">
  <meta http-equiv="Cache-Control" content="no-transform" />
  <meta http-equiv="Cache-Control" content="no-siteapp" />
  <meta name="apple-mobile-web-app-capable" content="yes">
  <meta name="apple-mobile-web-app-status-bar-style" content="black">
  <meta name="format-detection" content="telephone=no,email=no,adress=no">
  <!-- Color theme for statusbar -->
  <meta name="theme-color" content="#000000" />
  <!-- 强制页面在当前窗口以独立页面显示,防止别人在框架里调用页面 -->
  <meta http-equiv="window-target" content="_top" />
  
  
  <title>诗词集锦 | Hexo</title>
  <meta name="description" content="【夜雪】 已讶衾枕冷，复见窗户明。 夜深知雪重，时闻折竹声。   【忆江南】 江南好，风景旧曾谙。 日出江花红胜火， 春来江水绿如蓝， 能不忆江南。   【白云泉】 天平山上白云泉，云自无心水自闲。 何必奔冲山下去，更添波浪向人间。   【长相思】 汴水流，泗水流，流到瓜洲古渡头， 吴山点点愁。 思悠悠，恨悠悠，恨到归时方始休， 月明人倚楼。   【大林寺桃花】 人间四月芳菲尽，山寺桃花始盛开">
<meta property="og:type" content="article">
<meta property="og:title" content="诗词集锦">
<meta property="og:url" content="http://example.com/2018/05/05/%E8%AF%97%E8%AF%8D%E9%9B%86%E9%94%A6/index.html">
<meta property="og:site_name" content="Hexo">
<meta property="og:description" content="【夜雪】 已讶衾枕冷，复见窗户明。 夜深知雪重，时闻折竹声。   【忆江南】 江南好，风景旧曾谙。 日出江花红胜火， 春来江水绿如蓝， 能不忆江南。   【白云泉】 天平山上白云泉，云自无心水自闲。 何必奔冲山下去，更添波浪向人间。   【长相思】 汴水流，泗水流，流到瓜洲古渡头， 吴山点点愁。 思悠悠，恨悠悠，恨到归时方始休， 月明人倚楼。   【大林寺桃花】 人间四月芳菲尽，山寺桃花始盛开">
<meta property="og:locale" content="zh_CN">
<meta property="article:published_time" content="2018-05-05T08:43:22.000Z">
<meta property="article:modified_time" content="2022-02-20T03:02:51.118Z">
<meta property="article:author" content="whu404">
<meta property="article:tag" content="文学">
<meta name="twitter:card" content="summary">
  <!-- Canonical links -->
  <link rel="canonical" href="http://example.com/2018/05/05/%E8%AF%97%E8%AF%8D%E9%9B%86%E9%94%A6/index.html">
  
    <link rel="alternate" href="/atom.xml" title="Hexo" type="application/atom+xml">
  
  
    <link rel="icon" href="/favicon.png" type="image/x-icon">
  
  
<link rel="stylesheet" href="/css/style.css">

  
  
  
  
<meta name="generator" content="Hexo 6.0.0"></head>


<body class="main-center" itemscope itemtype="http://schema.org/WebPage">
  <header class="header" itemscope itemtype="http://schema.org/WPHeader">
  <div class="slimContent">
    <div class="navbar-header">
      
      
      <div class="profile-block text-center">
        <a id="avatar" href="https://github.com/whu404" target="_blank">
          <img class="img-circle img-rotate" src="/images/avatar.jpg" width="200" height="200">
        </a>
        <h2 id="name" class="hidden-xs hidden-sm">胡伟</h2>
        <h3 id="title" class="hidden-xs hidden-sm hidden-md">Web Developer &amp; Designer</h3>
        <small id="location" class="text-muted hidden-xs hidden-sm"><i class="icon icon-map-marker"></i> Shenzhen, China</small>
      </div>
      
      <div class="search" id="search-form-wrap">

    <form class="search-form sidebar-form">
        <div class="input-group">
            <input type="text" class="search-form-input form-control" placeholder="搜索" />
            <span class="input-group-btn">
                <button type="submit" class="search-form-submit btn btn-flat" onclick="return false;"><i class="icon icon-search"></i></button>
            </span>
        </div>
    </form>
    <div class="ins-search">
  <div class="ins-search-mask"></div>
  <div class="ins-search-container">
    <div class="ins-input-wrapper">
      <input type="text" class="ins-search-input" placeholder="想要查找什么..." x-webkit-speech />
      <button type="button" class="close ins-close ins-selectable" data-dismiss="modal" aria-label="Close"><span aria-hidden="true">×</span></button>
    </div>
    <div class="ins-section-wrapper">
      <div class="ins-section-container"></div>
    </div>
  </div>
</div>


</div>
      <button class="navbar-toggle collapsed" type="button" data-toggle="collapse" data-target="#main-navbar" aria-controls="main-navbar" aria-expanded="false">
        <span class="sr-only">Toggle navigation</span>
        <span class="icon-bar"></span>
        <span class="icon-bar"></span>
        <span class="icon-bar"></span>
      </button>
    </div>
    <nav id="main-navbar" class="collapse navbar-collapse" itemscope itemtype="http://schema.org/SiteNavigationElement" role="navigation">
      <ul class="nav navbar-nav main-nav ">
        
        
        <li class="menu-item menu-item-home">
          <a href="/.">
            
            <i class="icon icon-home-fill"></i>
            
            <span class="menu-title">首页</span>
          </a>
        </li>
        
        
        <li class="menu-item menu-item-archives">
          <a href="/archives">
            
            <i class="icon icon-archives-fill"></i>
            
            <span class="menu-title">归档</span>
          </a>
        </li>
        
        
        <li class="menu-item menu-item-categories">
          <a href="/categories">
            
            <i class="icon icon-folder"></i>
            
            <span class="menu-title">分类</span>
          </a>
        </li>
        
        
        <li class="menu-item menu-item-tags">
          <a href="/tags">
            
            <i class="icon icon-tags"></i>
            
            <span class="menu-title">标签</span>
          </a>
        </li>
        
        
        <li class="menu-item menu-item-repository">
          <a href="/repository">
            
            <i class="icon icon-project"></i>
            
            <span class="menu-title">项目</span>
          </a>
        </li>
        
        
        <li class="menu-item menu-item-books">
          <a href="/books">
            
            <i class="icon icon-book-fill"></i>
            
            <span class="menu-title">书单</span>
          </a>
        </li>
        
        
        <li class="menu-item menu-item-links">
          <a href="/links">
            
            <i class="icon icon-friendship"></i>
            
            <span class="menu-title">友链</span>
          </a>
        </li>
        
        
        <li class="menu-item menu-item-about">
          <a href="/about">
            
            <i class="icon icon-cup-fill"></i>
            
            <span class="menu-title">关于</span>
          </a>
        </li>
        
      </ul>
      
	
    <ul class="social-links">
    	
        <li><a href="https://github.com/whu404" target="_blank" title="Github" data-toggle=tooltip data-placement=top><i class="icon icon-github"></i></a></li>
        
        <li><a href="http://weibo.com/cofess" target="_blank" title="Weibo" data-toggle=tooltip data-placement=top><i class="icon icon-weibo"></i></a></li>
        
        <li><a href="https://twitter.com/iwebued" target="_blank" title="Twitter" data-toggle=tooltip data-placement=top><i class="icon icon-twitter"></i></a></li>
        
        <li><a href="https://www.behance.net/cofess" target="_blank" title="Behance" data-toggle=tooltip data-placement=top><i class="icon icon-behance"></i></a></li>
        
        <li><a href="/atom.xml" target="_blank" title="Rss" data-toggle=tooltip data-placement=top><i class="icon icon-rss"></i></a></li>
        
    </ul>

    </nav>
  </div>
</header>

  
    <aside class="sidebar" itemscope itemtype="http://schema.org/WPSideBar">
  <div class="slimContent">
    
      <div class="widget">
    <h3 class="widget-title">公告</h3>
    <div class="widget-body">
        <div id="board">
            <div class="content">
                <p>欢迎交流与分享经验!</p>
            </div>
        </div>
    </div>
</div>

    
      
  <div class="widget">
    <h3 class="widget-title">分类</h3>
    <div class="widget-body">
      <ul class="category-list"><li class="category-list-item"><a class="category-list-link" href="/categories/Go/">Go</a><span class="category-list-count">2</span></li><li class="category-list-item"><a class="category-list-link" href="/categories/Linux/">Linux</a><span class="category-list-count">6</span></li><li class="category-list-item"><a class="category-list-link" href="/categories/Web-Server/">Web Server</a><span class="category-list-count">2</span></li><li class="category-list-item"><a class="category-list-link" href="/categories/php/">php</a><span class="category-list-count">10</span></li><li class="category-list-item"><a class="category-list-link" href="/categories/python/">python</a><span class="category-list-count">1</span></li><li class="category-list-item"><a class="category-list-link" href="/categories/redis/">redis</a><span class="category-list-count">1</span></li><li class="category-list-item"><a class="category-list-link" href="/categories/uncategorized/">uncategorized</a><span class="category-list-count">76</span></li><li class="category-list-item"><a class="category-list-link" href="/categories/%E5%89%8D%E7%AB%AF/">前端</a><span class="category-list-count">1</span></li><li class="category-list-item"><a class="category-list-link" href="/categories/%E5%B7%A5%E5%85%B7/">工具</a><span class="category-list-count">3</span></li><li class="category-list-item"><a class="category-list-link" href="/categories/%E6%88%90%E9%95%BF/">成长</a><span class="category-list-count">4</span></li><li class="category-list-item"><a class="category-list-link" href="/categories/%E6%95%B0%E6%8D%AE%E5%BA%93/">数据库</a><span class="category-list-count">7</span></li><li class="category-list-item"><a class="category-list-link" href="/categories/%E6%9E%B6%E6%9E%84/">架构</a><span class="category-list-count">3</span></li><li class="category-list-item"><a class="category-list-link" href="/categories/%E7%94%9F%E6%B4%BB/">生活</a><span class="category-list-count">2</span></li><li class="category-list-item"><a class="category-list-link" href="/categories/%E7%AE%97%E6%B3%95/">算法</a><span class="category-list-count">1</span></li><li class="category-list-item"><a class="category-list-link" href="/categories/%E8%BD%AF%E4%BB%B6%E5%B7%A5%E7%A8%8B/">软件工程</a><span class="category-list-count">4</span></li><li class="category-list-item"><a class="category-list-link" href="/categories/%E9%98%85%E8%AF%BB/">阅读</a><span class="category-list-count">1</span></li><li class="category-list-item"><a class="category-list-link" href="/categories/%E9%9A%8F%E7%AC%94/">随笔</a><span class="category-list-count">1</span></li></ul>
    </div>
  </div>


    
      
  <div class="widget">
    <h3 class="widget-title">标签</h3>
    <div class="widget-body">
      <ul class="tag-list" itemprop="keywords"><li class="tag-list-item"><a class="tag-list-link" href="/tags/Web%E6%9C%8D%E5%8A%A1%E5%99%A8/" rel="tag">Web服务器</a><span class="tag-list-count">2</span></li><li class="tag-list-item"><a class="tag-list-link" href="/tags/go/" rel="tag">go</a><span class="tag-list-count">1</span></li><li class="tag-list-item"><a class="tag-list-link" href="/tags/js/" rel="tag">js</a><span class="tag-list-count">1</span></li><li class="tag-list-item"><a class="tag-list-link" href="/tags/linux/" rel="tag">linux</a><span class="tag-list-count">6</span></li><li class="tag-list-item"><a class="tag-list-link" href="/tags/mysql/" rel="tag">mysql</a><span class="tag-list-count">3</span></li><li class="tag-list-item"><a class="tag-list-link" href="/tags/nginx/" rel="tag">nginx</a><span class="tag-list-count">1</span></li><li class="tag-list-item"><a class="tag-list-link" href="/tags/nosql/" rel="tag">nosql</a><span class="tag-list-count">1</span></li><li class="tag-list-item"><a class="tag-list-link" href="/tags/php/" rel="tag">php</a><span class="tag-list-count">8</span></li><li class="tag-list-item"><a class="tag-list-link" href="/tags/python/" rel="tag">python</a><span class="tag-list-count">1</span></li><li class="tag-list-item"><a class="tag-list-link" href="/tags/redis/" rel="tag">redis</a><span class="tag-list-count">3</span></li><li class="tag-list-item"><a class="tag-list-link" href="/tags/shell/" rel="tag">shell</a><span class="tag-list-count">4</span></li><li class="tag-list-item"><a class="tag-list-link" href="/tags/%E5%89%8D%E7%AB%AF/" rel="tag">前端</a><span class="tag-list-count">1</span></li><li class="tag-list-item"><a class="tag-list-link" href="/tags/%E5%AE%89%E5%85%A8/" rel="tag">安全</a><span class="tag-list-count">1</span></li><li class="tag-list-item"><a class="tag-list-link" href="/tags/%E5%B7%A5%E5%85%B7/" rel="tag">工具</a><span class="tag-list-count">3</span></li><li class="tag-list-item"><a class="tag-list-link" href="/tags/%E5%BE%AE%E6%9C%8D%E5%8A%A1/" rel="tag">微服务</a><span class="tag-list-count">1</span></li><li class="tag-list-item"><a class="tag-list-link" href="/tags/%E6%80%A7%E8%83%BD/" rel="tag">性能</a><span class="tag-list-count">1</span></li><li class="tag-list-item"><a class="tag-list-link" href="/tags/%E6%88%90%E9%95%BF/" rel="tag">成长</a><span class="tag-list-count">3</span></li><li class="tag-list-item"><a class="tag-list-link" href="/tags/%E6%95%B0%E6%8D%AE/" rel="tag">数据</a><span class="tag-list-count">1</span></li><li class="tag-list-item"><a class="tag-list-link" href="/tags/%E6%95%B0%E6%8D%AE%E5%BA%93/" rel="tag">数据库</a><span class="tag-list-count">4</span></li><li class="tag-list-item"><a class="tag-list-link" href="/tags/%E6%96%87%E5%AD%A6/" rel="tag">文学</a><span class="tag-list-count">1</span></li><li class="tag-list-item"><a class="tag-list-link" href="/tags/%E6%9E%B6%E6%9E%84/" rel="tag">架构</a><span class="tag-list-count">4</span></li><li class="tag-list-item"><a class="tag-list-link" href="/tags/%E7%94%9F%E6%B4%BB/" rel="tag">生活</a><span class="tag-list-count">2</span></li><li class="tag-list-item"><a class="tag-list-link" href="/tags/%E7%AE%97%E6%B3%95/" rel="tag">算法</a><span class="tag-list-count">1</span></li><li class="tag-list-item"><a class="tag-list-link" href="/tags/%E7%BC%93%E5%AD%98/" rel="tag">缓存</a><span class="tag-list-count">1</span></li><li class="tag-list-item"><a class="tag-list-link" href="/tags/%E8%AE%BE%E8%AE%A1%E6%A8%A1%E5%BC%8F/" rel="tag">设计模式</a><span class="tag-list-count">1</span></li><li class="tag-list-item"><a class="tag-list-link" href="/tags/%E8%BD%AF%E4%BB%B6%E5%B7%A5%E7%A8%8B/" rel="tag">软件工程</a><span class="tag-list-count">3</span></li><li class="tag-list-item"><a class="tag-list-link" href="/tags/%E8%BF%90%E7%BB%B4/" rel="tag">运维</a><span class="tag-list-count">3</span></li><li class="tag-list-item"><a class="tag-list-link" href="/tags/%E9%9D%A2%E8%AF%95/" rel="tag">面试</a><span class="tag-list-count">1</span></li></ul>
    </div>
  </div>


    
      
  <div class="widget">
    <h3 class="widget-title">标签云</h3>
    <div class="widget-body tagcloud">
      <a href="/tags/Web%E6%9C%8D%E5%8A%A1%E5%99%A8/" style="font-size: 13.2px;">Web服务器</a> <a href="/tags/go/" style="font-size: 13px;">go</a> <a href="/tags/js/" style="font-size: 13px;">js</a> <a href="/tags/linux/" style="font-size: 13.8px;">linux</a> <a href="/tags/mysql/" style="font-size: 13.4px;">mysql</a> <a href="/tags/nginx/" style="font-size: 13px;">nginx</a> <a href="/tags/nosql/" style="font-size: 13px;">nosql</a> <a href="/tags/php/" style="font-size: 14px;">php</a> <a href="/tags/python/" style="font-size: 13px;">python</a> <a href="/tags/redis/" style="font-size: 13.4px;">redis</a> <a href="/tags/shell/" style="font-size: 13.6px;">shell</a> <a href="/tags/%E5%89%8D%E7%AB%AF/" style="font-size: 13px;">前端</a> <a href="/tags/%E5%AE%89%E5%85%A8/" style="font-size: 13px;">安全</a> <a href="/tags/%E5%B7%A5%E5%85%B7/" style="font-size: 13.4px;">工具</a> <a href="/tags/%E5%BE%AE%E6%9C%8D%E5%8A%A1/" style="font-size: 13px;">微服务</a> <a href="/tags/%E6%80%A7%E8%83%BD/" style="font-size: 13px;">性能</a> <a href="/tags/%E6%88%90%E9%95%BF/" style="font-size: 13.4px;">成长</a> <a href="/tags/%E6%95%B0%E6%8D%AE/" style="font-size: 13px;">数据</a> <a href="/tags/%E6%95%B0%E6%8D%AE%E5%BA%93/" style="font-size: 13.6px;">数据库</a> <a href="/tags/%E6%96%87%E5%AD%A6/" style="font-size: 13px;">文学</a> <a href="/tags/%E6%9E%B6%E6%9E%84/" style="font-size: 13.6px;">架构</a> <a href="/tags/%E7%94%9F%E6%B4%BB/" style="font-size: 13.2px;">生活</a> <a href="/tags/%E7%AE%97%E6%B3%95/" style="font-size: 13px;">算法</a> <a href="/tags/%E7%BC%93%E5%AD%98/" style="font-size: 13px;">缓存</a> <a href="/tags/%E8%AE%BE%E8%AE%A1%E6%A8%A1%E5%BC%8F/" style="font-size: 13px;">设计模式</a> <a href="/tags/%E8%BD%AF%E4%BB%B6%E5%B7%A5%E7%A8%8B/" style="font-size: 13.4px;">软件工程</a> <a href="/tags/%E8%BF%90%E7%BB%B4/" style="font-size: 13.4px;">运维</a> <a href="/tags/%E9%9D%A2%E8%AF%95/" style="font-size: 13px;">面试</a>
    </div>
  </div>

    
      
  <div class="widget">
    <h3 class="widget-title">归档</h3>
    <div class="widget-body">
      <ul class="archive-list"><li class="archive-list-item"><a class="archive-list-link" href="/archives/2022/02/">二月 2022</a><span class="archive-list-count">1</span></li><li class="archive-list-item"><a class="archive-list-link" href="/archives/2021/03/">三月 2021</a><span class="archive-list-count">1</span></li><li class="archive-list-item"><a class="archive-list-link" href="/archives/2021/01/">一月 2021</a><span class="archive-list-count">47</span></li><li class="archive-list-item"><a class="archive-list-link" href="/archives/2020/09/">九月 2020</a><span class="archive-list-count">1</span></li><li class="archive-list-item"><a class="archive-list-link" href="/archives/2019/07/">七月 2019</a><span class="archive-list-count">1</span></li><li class="archive-list-item"><a class="archive-list-link" href="/archives/2019/06/">六月 2019</a><span class="archive-list-count">1</span></li><li class="archive-list-item"><a class="archive-list-link" href="/archives/2019/05/">五月 2019</a><span class="archive-list-count">3</span></li><li class="archive-list-item"><a class="archive-list-link" href="/archives/2019/04/">四月 2019</a><span class="archive-list-count">2</span></li><li class="archive-list-item"><a class="archive-list-link" href="/archives/2019/02/">二月 2019</a><span class="archive-list-count">18</span></li><li class="archive-list-item"><a class="archive-list-link" href="/archives/2019/01/">一月 2019</a><span class="archive-list-count">9</span></li><li class="archive-list-item"><a class="archive-list-link" href="/archives/2018/12/">十二月 2018</a><span class="archive-list-count">1</span></li><li class="archive-list-item"><a class="archive-list-link" href="/archives/2018/11/">十一月 2018</a><span class="archive-list-count">1</span></li><li class="archive-list-item"><a class="archive-list-link" href="/archives/2018/08/">八月 2018</a><span class="archive-list-count">2</span></li><li class="archive-list-item"><a class="archive-list-link" href="/archives/2018/06/">六月 2018</a><span class="archive-list-count">1</span></li><li class="archive-list-item"><a class="archive-list-link" href="/archives/2018/05/">五月 2018</a><span class="archive-list-count">10</span></li><li class="archive-list-item"><a class="archive-list-link" href="/archives/2018/04/">四月 2018</a><span class="archive-list-count">25</span></li><li class="archive-list-item"><a class="archive-list-link" href="/archives/2017/04/">四月 2017</a><span class="archive-list-count">1</span></li></ul>
    </div>
  </div>


    
      
  <div class="widget">
    <h3 class="widget-title">最新文章</h3>
    <div class="widget-body">
      <ul class="recent-post-list list-unstyled no-thumbnail">
        
          <li>
            
            <div class="item-inner">
              <p class="item-category">
                
              </p>
              <p class="item-title">
                <a href="/2022/02/20/hello-world/" class="title">Hello World</a>
              </p>
              <p class="item-date">
                <time datetime="2022-02-20T03:02:51.068Z" itemprop="datePublished">2022-02-20</time>
              </p>
            </div>
          </li>
          
          <li>
            
            <div class="item-inner">
              <p class="item-category">
                <a class="category-link" href="/categories/%E6%88%90%E9%95%BF/">成长</a><i class="icon icon-angle-right"></i><a class="category-link" href="/categories/%E7%94%9F%E6%B4%BB/">生活</a>
              </p>
              <p class="item-title">
                <a href="/2021/03/16/%E9%97%B4%E6%AD%87%E6%80%A7%E5%8A%AA%E5%8A%9B%E7%9A%84%E4%BA%BA%EF%BC%8C%E6%8C%81%E7%BB%AD%E6%80%A7%E4%B8%80%E4%BA%8B%E6%97%A0%E6%88%90/" class="title">间歇性努力的人，持续性一事无成</a>
              </p>
              <p class="item-date">
                <time datetime="2021-03-16T14:31:29.000Z" itemprop="datePublished">2021-03-16</time>
              </p>
            </div>
          </li>
          
          <li>
            
            <div class="item-inner">
              <p class="item-category">
                <a class="category-link" href="/categories/php/">php</a>
              </p>
              <p class="item-title">
                <a href="/2021/01/20/php%E9%9D%A2%E8%AF%95%E9%A2%98/" class="title">php面试题</a>
              </p>
              <p class="item-date">
                <time datetime="2021-01-20T11:28:15.000Z" itemprop="datePublished">2021-01-20</time>
              </p>
            </div>
          </li>
          
          <li>
            
            <div class="item-inner">
              <p class="item-category">
                <a class="category-link" href="/categories/Go/">Go</a>
              </p>
              <p class="item-title">
                <a href="/2021/01/20/golang%E4%B8%80%E4%BA%9B%E6%9C%80%E4%BD%B3%E5%AE%9E%E8%B7%B5/" class="title">golang的一些最佳实践</a>
              </p>
              <p class="item-date">
                <time datetime="2021-01-20T11:23:45.000Z" itemprop="datePublished">2021-01-20</time>
              </p>
            </div>
          </li>
          
          <li>
            
            <div class="item-inner">
              <p class="item-category">
                <a class="category-link" href="/categories/uncategorized/">uncategorized</a>
              </p>
              <p class="item-title">
                <a href="/2021/01/06/tim-yang%E5%8D%9A%E5%AE%A2/" class="title">Tim Yang博客</a>
              </p>
              <p class="item-date">
                <time datetime="2021-01-05T16:03:47.000Z" itemprop="datePublished">2021-01-06</time>
              </p>
            </div>
          </li>
          
      </ul>
    </div>
  </div>
  

    
  </div>
</aside>

  
  
<main class="main" role="main">
  <div class="content">
  <article id="post-诗词集锦" class="article article-type-post" itemscope itemtype="http://schema.org/BlogPosting">
    
    <div class="article-header">
      
        
  
    <h1 class="article-title" itemprop="name">
      诗词集锦
    </h1>
  

      
      <div class="article-meta">
        <span class="article-date">
    <i class="icon icon-calendar-check"></i>
	<a href="/2018/05/05/%E8%AF%97%E8%AF%8D%E9%9B%86%E9%94%A6/" class="article-date">
	  <time datetime="2018-05-05T08:43:22.000Z" itemprop="datePublished">2018-05-05</time>
	</a>
</span>
        
  <span class="article-category">
    <i class="icon icon-folder"></i>
    <a class="article-category-link" href="/categories/%E9%98%85%E8%AF%BB/">阅读</a>
  </span>

        
  <span class="article-tag">
    <i class="icon icon-tags"></i>
	<a class="article-tag-link-link" href="/tags/%E6%96%87%E5%AD%A6/" rel="tag">文学</a>
  </span>


        

        <span class="post-comment"><i class="icon icon-comment"></i> <a href="/2018/05/05/%E8%AF%97%E8%AF%8D%E9%9B%86%E9%94%A6/#comments" class="article-comment-link">评论</a></span>
        
      </div>
    </div>
    <div class="article-entry marked-body" itemprop="articleBody">
      
        <p> </p>
<p><strong>【夜雪】</strong></p>
<p>已讶衾枕冷，复见窗户明。</p>
<p>夜深知雪重，时闻折竹声。</p>
<p> </p>
<p><strong>【忆江南】</strong></p>
<p>江南好，风景旧曾谙。</p>
<p>日出江花红胜火，</p>
<p>春来江水绿如蓝，</p>
<p>能不忆江南。</p>
<p> </p>
<p><strong>【白云泉】</strong></p>
<p>天平山上白云泉，云自无心水自闲。</p>
<p>何必奔冲山下去，更添波浪向人间。</p>
<p> </p>
<p><strong>【长相思】</strong></p>
<p>汴水流，泗水流，流到瓜洲古渡头，</p>
<p>吴山点点愁。</p>
<p>思悠悠，恨悠悠，恨到归时方始休，</p>
<p>月明人倚楼。</p>
<p> </p>
<p><strong>【大林寺桃花】</strong></p>
<p>人间四月芳菲尽，山寺桃花始盛开。</p>
<p>长恨春归无觅处，不知转入此中来。</p>
<p> </p>
<p><strong>【赋得古原草送别】</strong></p>
<p>离离原上草，一岁一枯荣。</p>
<p>野火烧不尽，春风吹又生。</p>
<p>远芳侵古道，晴翠接荒城。</p>
<p>又送王孙去，萋萋满别情。</p>
<p><strong>【宫词】</strong></p>
<p>泪尽罗巾梦不成，夜深前殿按歌声。</p>
<p>红颜未老恩先断，斜倚薰笼坐到明。</p>
<p> </p>
<p><strong>【花非花】</strong></p>
<p>花非花，雾非雾，夜半来，天明去。</p>
<p>来如春梦不多时，去似朝云无觅处。</p>
<p><strong>【江南春】</strong></p>
<p>青门柳枝软无力，东风吹作黄金色。</p>
<p>街前酒薄醉易醒，满眼春愁消不得。</p>
<p> </p>
<p><strong>【浪淘沙】</strong></p>
<p>借问江潮与海水，何似君情与妾心？</p>
<p>相恨不如潮有信，相思始觉海非深。</p>
<p> </p>
<p><strong>【暮江吟】</strong></p>
<p>一道残阳铺水中，半江瑟瑟半江红。</p>
<p>可怜九月初三夜，露似真珠月似弓。</p>
<p> </p>
<p><strong>【钱塘湖春行】</strong></p>
<p>孤山寺北贾亭西，水面初平云脚低。</p>
<p>几处早莺争暖树，谁家新燕啄春泥。</p>
<p>乱花渐欲迷人眼，浅草才能没马蹄。</p>
<p>最爱湖东行不足，绿杨阴里白沙堤。</p>
<p> </p>
<p><strong>【白雪歌送武判官归京】</strong></p>
<p>北风卷地白草折，胡天八月即飞雪。</p>
<p>忽如一夜春风来，千树万树梨花开。</p>
<p>散入珠帘湿罗幕，狐裘不暖锦衾薄。</p>
<p>将军角弓不得控，都护铁衣冷犹著。</p>
<p>瀚海阑干百丈冰，愁云惨淡万里凝。</p>
<p>中军置酒饮归客，胡琴琵琶与羌笛。</p>
<p>纷纷暮雪下辕门，风掣红旗冻不翻。</p>
<p>轮台东门送君去，去时雪满天山路。</p>
<p>山回路转不见君，雪上空留马行处。</p>
<p> </p>
<p> </p>
<p><strong>【咏雪】李世民</strong></p>
<p>洁野凝晨曜yào，装墀chí带夕晖。</p>
<p>集条分树玉，拂浪影泉玑jī。</p>
<p>色洒妆台粉，花飘绮席衣。</p>
<p>入扇萦yíng离匣xiá，点素皎残机。</p>
<p> </p>
<p> </p>
<p><strong>【南海旅次】</strong>  唐五代-曹松</p>
<p>忆归休上越王台，归思临高不易裁。</p>
<p>为客正当无雁处，故园谁道有书来。</p>
<p>城头早角吹霜尽，郭里残潮荡月回。</p>
<p>心似百花开未得，年年争发被春催。</p>
<p><strong>【黄鹤楼】</strong>  唐五代-崔颢</p>
<p>昔人已乘黄鹤去，此地空余黄鹤楼。</p>
<p>黄鹤一去不复返，白云千载空悠悠。</p>
<p>晴川历历汉阳树，芳草萋萋鹦鹉洲。</p>
<p>日暮乡关何处是，烟波江上使人愁。</p>
<p> </p>
<p><strong>【题都城南庄】</strong>  唐五代-崔护</p>
<p>去年今日此门中，人面桃花相映红。</p>
<p>人面不知何处去，桃花依旧笑春风。</p>
<p> </p>
<p><strong>【赠婢】</strong>  唐五代-崔郊</p>
<p>公子王孙逐后尘，绿珠垂泪滴罗巾。</p>
<p>侯门一入深似海，从此萧郎是路人。</p>
<p> </p>
<p><strong>【苏溪亭】</strong>  唐五代-戴叔伦</p>
<p>苏溪亭上草漫漫，谁倚东风十二阑lán？</p>
<p>燕子不归春事晚，一汀tīng烟雨杏花寒。</p>
<p> </p>
<p><strong>【夏夜宿表兄话旧】</strong>  唐五代-窦叔向</p>
<p>夜合花开香满庭，夜深微雨醉初醒。</p>
<p>远书珍重何曾达，旧事凄凉不可听。</p>
<p>去日儿童皆长大，昔年亲友半凋零。</p>
<p>明朝又是孤舟别，愁见河桥酒幔青。</p>
<p> </p>
<p><strong>【春夜喜雨】</strong>  唐五代-杜甫</p>
<p>好雨知时节，当春乃发生。</p>
<p>随风潜入夜，润物细无声。</p>
<p>野径云俱黑，江船火独明。</p>
<p>晓看红湿处，花重锦官城。</p>
<p><strong>【登楼】</strong>  同上</p>
<p>花近高楼伤客心，万方多难此登临。</p>
<p>锦江春色来天地，玉垒浮云变古今。</p>
<p>北极朝廷终不改，西山寇盗莫相侵。</p>
<p>可怜后主还祠庙，日暮聊为梁甫吟。</p>
<p><strong>【佳人】</strong>  同上</p>
<p>绝代有佳人，幽居在空谷。</p>
<p>自云良家子，零落依草木。</p>
<p>关中昔丧乱，兄弟遭杀戮。</p>
<p>官高何足论，不得收骨肉。</p>
<p>世情恶衰歇，万事随转烛。</p>
<p>夫婿轻薄儿，新人美如玉。</p>
<p>合昏尚知时，鸳鸯不独宿。</p>
<p>但见新人笑，那闻旧人哭。</p>
<p>在山泉水清，出山泉水浊。</p>
<p>侍婢卖珠回，牵萝补茅屋。</p>
<p>摘花不插发，采柏动盈掬。</p>
<p>天寒翠袖薄，日暮倚修竹。</p>
<p> </p>
<p><strong>【泊秦淮】</strong>  唐五代-杜牧</p>
<p>烟笼寒水月笼沙，夜泊秦淮近酒家。</p>
<p>商女不知亡国恨，隔江犹唱后庭花。</p>
<p> </p>
<p><strong>【赤壁】</strong>  唐五代-杜牧</p>
<p>折戟沉沙铁未销，自将磨洗认前朝。</p>
<p>东风不与周郎便，铜雀春深锁二乔。</p>
<p> </p>
<p>【<strong>江南春绝句】</strong>  唐五代-杜牧</p>
<p>千里莺啼绿映红，水村山郭酒旗风。</p>
<p>南朝四百八十寺，多少楼台烟雨中。</p>
<p><strong>【清明】</strong>  唐五代-杜牧</p>
<p>清明时节雨纷纷，路上行人欲断魂。</p>
<p>借问酒家何处有？牧童遥指杏花村。</p>
<p><strong>【秋夕】</strong>  唐五代-杜牧</p>
<p>银烛秋光冷画屏，轻罗小扇扑流萤。</p>
<p>天街夜色凉如水，坐看牵牛织女星。</p>
<p><strong>【山行】</strong>  同上</p>
<p>远上寒山石径斜，白云生处有人家。</p>
<p>停车坐爱枫林晚，霜叶红于二月花。</p>
<p> </p>
<p><strong>【叹花】</strong>  同上</p>
<p>自是寻春去较迟，不须惆怅怨芳时。</p>
<p>狂风落尽深红色，绿叶成阴子满枝。</p>
<p> </p>
<p><strong>【赠别二首】</strong>  同上</p>
<p>娉娉袅袅十三余，豆蔻梢头二月初。</p>
<p>春风十里扬州路，卷上珠帘总不如。</p>
<p>多情却似总无情，唯觉尊前笑不成。</p>
<p>蜡烛有心还惜别，替人垂泪到天明。</p>
<p> </p>
<p><strong>【金缕衣】</strong>  唐五代-杜秋娘</p>
<p>劝君莫惜金缕衣，劝君惜取少年时。</p>
<p>花开堪折直须折，莫待无花空折枝。</p>
<p><strong>【临江仙】</strong>唐五代-冯延巳</p>
<p>南园池馆花如雪，小塘春水涟漪。</p>
<p>夕阳楼上绣帘垂。</p>
<p>酒醒无寐□，独自倚阑时。</p>
<p>绿杨风静凝闲恨，千言万语黄鹂。</p>
<p>旧欢前事杳难追。</p>
<p>高唐暮雨，空只觉相思。</p>
<p><strong>【山亭夏日】</strong>  唐五代-高骈</p>
<p>绿树阴浓夏日长，楼台倒影入池塘。</p>
<p>水晶帘动微风起，满架蔷薇一院香。</p>
<p> </p>
<p><strong>【寒食】</strong>  唐五代-韩翃</p>
<p>春城无处不飞花，寒食东风御柳斜。</p>
<p>日暮汉宫传蜡烛，轻烟散入五侯家。</p>
<p> </p>
<p><strong>【寒食夜】</strong>  唐五代-韩偓</p>
<p>恻恻轻寒剪剪风，杏花飘雪小桃红。</p>
<p>夜深斜搭秋千索，楼阁朦胧细雨中。</p>
<p> </p>
<p><strong>【深院】</strong>  同上</p>
<p>鹅儿唼喋栀黄嘴，凤子轻盈腻粉腰。</p>
<p>深院下帘人昼寝，红蔷薇架碧芭蕉。</p>
<p> </p>
<p><strong>【晚春】</strong>  唐五代-韩愈</p>
<p>草木知春不久归，百般红紫斗芳菲。</p>
<p>杨花榆荚无才思，惟解漫天作飞雪。</p>
<p> </p>
<p><strong>【早春呈水部张十八员外】</strong>  同上</p>
<p>天街小雨润如酥，草色遥看近却无。</p>
<p>最是一年春好处，绝胜烟柳满皇都。</p>
<p><strong>【春光好】</strong>唐五代-和凝</p>
<p>频叶软，杏花明，画船轻。</p>
<p>双浴鸳鸯出绿汀，棹歌声。</p>
<p>春水无风无浪，春天半雨半晴。</p>
<p>红粉相随南浦晚，几含情。</p>
<p> </p>
<p><strong>【咏柳】</strong>  唐五代-贺知章</p>
<p>碧玉妆成一树高，万条垂下绿丝绦。</p>
<p>不知细叶谁裁出，二月春风似剪刀。</p>
<p> </p>
<p><strong>【长相思二首】</strong>  唐五代-李白</p>
<p>长相思，在长安。络纬秋啼金井阑，</p>
<p>微霜凄凄簟色寒。孤灯不明思欲绝，</p>
<p>卷帷望月空长叹。美人如花隔云端，</p>
<p>上有青冥之长天，下有渌水之波澜。</p>
<p>天长地远魂飞苦，梦魂不到关山难。</p>
<p>长相思，摧心肝。日色欲尽花含烟，</p>
<p>月明如素愁不眠。赵瑟初停凤凰柱，</p>
<p>蜀琴欲奏鸳鸯弦。此曲有意无人传，</p>
<p>愿随春风寄燕然。忆君迢迢隔青天，</p>
<p>昔日横波目，今为流泪泉。</p>
<p>不信妾肠断，归来看取明镜前。</p>
<p><strong>【春思】</strong>  唐五代-李白</p>
<p>燕草如碧丝，秦桑低绿枝。</p>
<p>当君怀归日，是妾断肠时。</p>
<p>春风不相识，何事入罗帏。</p>
<p> </p>
<p><strong>【山中问答】</strong>  唐五代-李白</p>
<p>问余何事栖碧山，笑而不答心自闲。</p>
<p>桃花流水窅然去，别有天地非人间。</p>
<p><strong>【月下独酌】</strong>  同上</p>
<p>花间一壶酒，独酌无相亲。</p>
<p>举杯邀明月，对影成三人。</p>
<p>月既不解饮，影徒随我身。</p>
<p>暂伴月将影，行乐须及春。</p>
<p>我歌月徘徊，我舞影零乱。</p>
<p>醒时同交欢，醉后各分散。</p>
<p>永结无情游，相期邈云汉。</p>
<p> </p>
<p><strong>【怨情】</strong>  同上</p>
<p>美人卷珠帘，深坐颦蛾眉。</p>
<p>但见泪痕湿，不知心恨谁。</p>
<p> </p>
<p><strong>【离思五首其四】</strong>  唐五代-元稹</p>
<p>曾经沧海难为水， 除却巫山不是云。</p>
<p>取次花丛懒回顾， 半缘修道半缘君。</p>
<p> </p>
<p><strong>【一剪梅】</strong>北宋-李清照</p>
<p>红耦香残玉蕈秋，轻解罗裳，独上兰舟。</p>
<p>云中谁寄锦书来？雁字回时，月满西楼。</p>
<p>花自飘零水自流。一种相思，两处闲愁。</p>
<p>此情无计可消除。</p>
<p>才下眉头，却上心头。</p>
<p> </p>
<p><strong>【春宵】</strong>北宋-苏轼</p>
<p>春宵一刻值千金，花有清香月有阴。</p>
<p>歌管楼台声细细，秋千院落夜沉沉。</p>
<p> </p>
<p> </p>
<p><strong>【蝶恋花】</strong>北宋-苏轼</p>
<p>花褪残红青杏小，燕子飞时，绿水人家绕。</p>
<p>枝上柳绵吹又少，天涯何处无芳草。</p>
<p>墙里秋千墙外道，墙外行人，墙里佳人笑。</p>
<p>笑渐不闻声渐悄，多情却被无情恼。</p>
<p> </p>
<p><strong>【古歌】</strong></p>
<p>秋风萧萧愁杀人，出亦愁，入亦愁。</p>
<p>座中何人，谁不怀忧。令我白头。</p>
<p>胡地多飚风，树木何修修。</p>
<p>离家日趋远，衣带日趋缓。</p>
<p>心思不能言，肠中车轮转。</p>
<p> </p>
<p><strong>【古诗十九首】</strong></p>
<p>青青河畔草，郁郁园中柳。</p>
<p>盈盈楼上女，皎皎当窗牖。</p>
<p>娥娥红粉妆，纤纤出素手。</p>
<p>昔为倡家女，今为荡子妇。</p>
<p>荡子行不归，空床难独守。</p>
<p> </p>
<p>【古诗十九首】  汉-两汉乐府</p>
<p>迢迢牵牛星，皎皎河汉女。</p>
<p>纤纤擢素手，札札弄机杼。</p>
<p>终日不成章，泣涕零如雨。</p>
<p>河汉清且浅，相去复几许？</p>
<p>盈盈一水间，脉脉不得语。</p>
<p> </p>
<p>【古诗十九首】</p>
<p>行行重行行，与君生别离。</p>
<p>相去万余里，各在天一涯。</p>
<p>道路阻且长，会面安可知？</p>
<p>胡马依北风，越鸟巢南枝。</p>
<p>相去日己远，衣带日已缓。</p>
<p>浮云蔽白日，游子不顾返。</p>
<p>思君令人老，岁月忽已晚。</p>
<p>弃捐勿复道，努力加餐饭。</p>
<p> </p>
<p> </p>
<p>【饮马长城窟行】</p>
<p>青青河畔草，绵绵思远道。</p>
<p>远道不可思，宿昔梦见之。</p>
<p>梦见在我傍，忽觉在他乡。</p>
<p>他乡各异县，辗转不相见。</p>
<p>枯桑知天风，海水知天寒。</p>
<p>入门各自媚，谁肯相为言。</p>
<p>客从远方来，遗我双鲤鱼。</p>
<p>呼儿烹鲤鱼，中有尺素书。</p>
<p>长跪读素书，书中竟何如。</p>
<p>上言加餐食，下言长相忆。</p>
<p> </p>
<p>【长歌行】汉-两汉乐府</p>
<p>青青园中葵，朝露待日晞。</p>
<p>阳春布德泽，万物生光辉。</p>
<p>常恐秋节至，焜黄华叶衰。</p>
<p>百川东到海，何时复西归。</p>
<p>少壮不努力，老大徒伤悲。</p>
<p> </p>
<p>【江南】汉-两汉乐府</p>
<p>江南可采莲，莲叶何田田。</p>
<p>鱼戏莲叶间，鱼戏莲叶东，</p>
<p>鱼戏莲叶西，鱼戏莲叶南，</p>
<p>鱼戏莲叶北。</p>
<p> </p>
<p>【上邪】  同上</p>
<p>上邪！我欲与君相知，长命无绝衰。</p>
<p>山无陵，江水为竭，冬雷震震夏雨雪，</p>
<p>天地合，乃敢与君绝！</p>
<p> </p>
<p>【大风歌】  汉-刘邦</p>
<p>大风起兮云飞扬，威加海内兮归故乡。</p>
<p>安得猛士兮守四方！</p>
<p> </p>
<p>【怨旷思惟歌】汉-王嫱</p>
<p>秋木萋萋，其叶萎黄。</p>
<p>有鸟处山，集于苞桑。</p>
<p>养育羽毛，形容生光。</p>
<p>既得生云，上游曲房。</p>
<p>离宫绝旷，身体摧藏。</p>
<p>志念抑沉，不得颉颃。</p>
<p>虽得委食，心有彷徨。</p>
<p>我独伊何，来往变常。</p>
<p>翩翩之燕，远集西羌。</p>
<p>高山峨峨，河水泱泱。</p>
<p>父兮母兮，道里悠长。</p>
<p>呜呼哀哉，忧心恻伤。</p>
<p> </p>
<p>【度关山】魏晋-曹操</p>
<p>天地间，人为贵。立君牧民，为之轨则。</p>
<p>车辙马迹，经纬四极。黜陟幽明，黎庶繁息。</p>
<p>於铄贤圣，总统邦域。封建五爵，井田刑狱。</p>
<p>有燔丹书，无普赦赎。皋陶甫侯，何有失职？</p>
<p>嗟哉后世，改制易律。劳民为君，役赋其力。</p>
<p>舜漆食器，畔者十国，不及唐尧，采椽不斫。</p>
<p>世叹伯夷，欲以厉俗。侈恶之大，俭为共德。</p>
<p>许由推让，岂有讼曲？兼爱尚同，疏者为戚。</p>
<p> </p>
<p>【短歌行】同上</p>
<p>对酒当歌，人生几何？</p>
<p>譬如朝露，去日苦多。</p>
<p>慨当以慷，忧思难忘。</p>
<p>何以解忧，唯有杜康。</p>
<p>青青子衿，悠悠我心。</p>
<p>但为君故，沉吟至今。</p>
<p>呦呦鹿鸣，食野之苹。</p>
<p>我有嘉宾，鼓瑟吹笙。</p>
<p>明明如月，何时可掇。</p>
<p>忧从中来，不可断绝。</p>
<p>越陌度阡，枉用相存。</p>
<p>契阔谈宴，心念旧恩。</p>
<p>月明星稀，乌鹊南飞。</p>
<p>绕树三匝，何枝可依？</p>
<p>山不厌高，海不厌深。</p>
<p>周公吐哺，天下归心。</p>
<p> </p>
<p>【观沧海】魏晋-曹操</p>
<p>东临碣石，以观沧海。水何澹澹，山岛竦峙。</p>
<p>树木丛生，百草丰茂。秋风萧瑟，洪波涌起。</p>
<p>日月之行，若出其中；星汉灿烂，若出其里。</p>
<p>幸甚至哉，歌以咏志。</p>
<p> </p>
<p>【燕歌行】  魏晋-曹丕</p>
<p>秋风萧瑟天气凉，草木摇落露为霜。</p>
<p>群燕辞归雁南翔，念君客游思断肠。</p>
<p>慊慊思归恋故乡，君何淹留寄他方？</p>
<p>贱妾茕茕守空房，忧来思君不敢忘，</p>
<p>不觉泪下沾衣裳。</p>
<p>援琴鸣弦发清商，短歌微吟不能长。</p>
<p>明月皎皎照我床，星汉西流夜未央。</p>
<p>牵牛织女摇踵望，尔独何辜限河梁？</p>
<p> </p>
<p>【七哀】魏晋-曹植</p>
<p>明月照高楼，流光正徘徊。</p>
<p>上有愁思妇，悲叹有余哀。</p>
<p>借问叹者谁？云是宕子妻。</p>
<p>君行逾十年，孤妾常独栖。</p>
<p>君若清路尘，妾若浊水泥。</p>
<p>浮沉各异势，会合何时谐？</p>
<p>愿为西南风，长逝入君怀。</p>
<p>君怀良不开，贱妾当何依？</p>
<p> </p>
<p>【七步诗】  同上</p>
<p>煮豆燃豆萁，漉豉以为汁。</p>
<p>萁在釜下燃，豆在釜中泣。</p>
<p>本是同根生，相煎何太急。</p>
<p> </p>
<p>【野田黄雀行】同上</p>
<p>高树多悲风，海水扬其波。</p>
<p>利剑不在掌，结友何须多。</p>
<p>不见篱间雀，见鹞自投罗？</p>
<p>罗家得雀喜，少年见雀悲。</p>
<p>拔剑削罗网，黄雀得飞飞。</p>
<p>飞飞摩苍天，来下谢少年。</p>
<p>【车遥遥篇】魏晋-傅玄</p>
<p>车遥遥兮马洋洋，追思君兮不可忘。</p>
<p>君安游兮西入秦，愿为影兮随君身。</p>
<p>君在阴兮影不见，君依光兮妾所愿。</p>
<p> </p>
<p>【读山海经】魏晋-陶渊明</p>
<p>精卫衔微木，将以填沧海。</p>
<p>刑天舞干戚，猛志固常在。</p>
<p>同物既无虑，化去不复悔。</p>
<p>徒设在昔心，良辰讵可待。</p>
<p> </p>
<p>【归园田居】同上</p>
<p>种豆南山下，草盛豆苗稀。</p>
<p>晨兴理荒秽，带月荷锄归。</p>
<p>道狭草木长，夕露沾我衣；</p>
<p>衣沾不足惜，但使愿无违。</p>
<p> </p>
<p>【拟挽歌辞】同上</p>
<p>有生必有死，早终非命促。</p>
<p>昨暮同为人，今旦在鬼录。</p>
<p>魂气散何之？枯形寄空木。</p>
<p>娇儿索父啼，良友抚我哭。</p>
<p>得失不复知，是非安能觉？</p>
<p>千秋万岁后，谁知荣与辱。</p>
<p>【古意赠今人】南北朝-鲍令晖</p>
<p>寒乡无异服，毡褐代文练。</p>
<p>日月望君归，年年不解缓。</p>
<p>荆扬春早和，幽冀犹霜霰。</p>
<p>北寒妾已知，南心君不见。</p>
<p>谁为道辛苦，寄情双飞燕。</p>
<p>形迫抒煎丝，颜落风催电。</p>
<p>容华一朝尽，惟余心不变。</p>
<p> </p>
<p>【学刘公干体】南北朝-鲍照</p>
<p>胡风吹朔雪，千里度龙山。集君瑶台上，</p>
<p>飞舞两楹前。兹晨自为美，当避艳阳天。</p>
<p>艳阳桃李节，皎洁不成妍。</p>
<p>【别诗】南北朝-范云</p>
<p>洛阳城东西，长作经时别。</p>
<p>昔去雪如花，今来花似雪。</p>
<p> </p>
<p>【之零陵郡次新亭】南北朝-范云</p>
<p>江干远树浮，天末孤烟起。</p>
<p>江天自如合，烟树还相似。</p>
<p>沧流未可源，高帆去何已。</p>
<p> </p>
<p>【扬州法曹梅花盛开】南北朝-何逊</p>
<p>兔园标物序，惊时最是梅。</p>
<p>衔霜当路发，映雪拟寒开。</p>
<p>枝横却月观，花绕凌风台。</p>
<p>朝洒长门泣，夕驻临邛杯。</p>
<p>应知早飘落，故逐上春来。</p>
<p> </p>
<p>【江南曲】南北朝-柳恽</p>
<p>汀洲采白苹，日落江南春。</p>
<p>洞庭有归客，潇湘逢故人。</p>
<p>故人何不返，春华复应晚。</p>
<p>不道新知乐，只言行路远。</p>
<p> </p>
<p>【夜夜曲】南北朝-沈约</p>
<p>河汉纵且横，北斗横复直。</p>
<p>星汉空如此，宁知心有忆？</p>
<p>孤灯暖不明，寒机晓犹织。</p>
<p>零泪向谁道，鸡鸣徒叹息。</p>
<p> </p>
<p>【杨花曲】南北朝-汤惠休</p>
<p>葳蕤华结情，婉转风含思。</p>
<p>掩涕守春心，折兰还自遗。</p>
<p>江南相思引，多叹不成音。</p>
<p>黄鹤西北去，衔我千里心。</p>
<p>深堤下生草，高城上入云。</p>
<p>春人心生思，思心常为君。</p>
<p> </p>
<p> </p>
<p> </p>
<p>【陌上桑】南北朝-王台卿</p>
<p>郁郁陌上桑，盈盈道旁女。</p>
<p>送君上河梁，拭泪不能语。</p>
<p>郁郁陌上桑，遥遥山下蹊。</p>
<p>君去戍万里，妾来守空闺。</p>
<p>郁郁陌上桑，皎皎云间月。</p>
<p>非无巧笑姿，皓齿为谁发？</p>
<p>郁郁陌上桑，袅袅机头丝。</p>
<p>君行亦宜返，今夕是何时。</p>
<p> </p>
<p>【咏雪】南北朝-吴均</p>
<p>微风摇庭树，细雪下帘隙。</p>
<p>萦空如雾转，凝阶似花积。</p>
<p>不见杨柳春，徒见桂枝白。</p>
<p>零泪无人道，相思空何益。</p>
<p> </p>
<p>【秋思】南北朝-萧悫</p>
<p>清波收潦日，华林鸣籁初。</p>
<p>芙蓉露下落，杨柳月中疏。</p>
<p>燕帏缃绮被，赵带流黄裾。</p>
<p>相思阻音息，结梦感离居。</p>
<p> </p>
<p>【莫愁歌】南北朝-萧衍</p>
<p>河中之水向东流，洛阳女儿名莫愁。</p>
<p>莫愁十三能织绮，十四采桑南陌头。</p>
<p>十五嫁为卢家妇，十六生儿字阿侯。</p>
<p>卢家兰室桂为梁，中有郁金苏合香。</p>
<p>头上金钗十二行，足下丝履五文章。</p>
<p>珊瑚挂镜烂生光，平头奴子提履箱。</p>
<p>人生富贵何所望，恨不嫁与东家王。</p>
<p> </p>
<p>【江上曲】南北朝-谢眺</p>
<p>易阳春草出，踟蹰日已暮。</p>
<p>莲叶尚田田，淇水不可渡。</p>
<p>愿子淹桂舟，时同千里路。</p>
<p>千里既相许，桂舟复容与。</p>
<p>江上可采菱，清歌共南楚。</p>
<p> </p>
<p>【渡青草湖】南北朝-阴铿</p>
<p>洞庭春溜满，平湖锦帆张。</p>
<p>沅水桃花色，湘流杜若香。</p>
<p>穴去茅山近，江连巫峡长。</p>
<p>带天澄迥碧，映日动浮光。</p>
<p>行舟逗远树，度鸟息危樯。</p>
<p>滔滔不可测，一苇讵能航。</p>
<p> </p>
<p>【落叶】  隋-孔绍安</p>
<p>早秋惊落叶，飘零似客心。</p>
<p>翻飞未肯下，犹言惜故林。</p>
<p> </p>
<p>【送别诗】  隋-隋无名氏</p>
<p>杨柳青青著地垂，杨花漫漫搅天飞。</p>
<p>柳条折尽花飞尽，借问行人归不归。</p>
<p> </p>
<p>【早发扬州还乡邑】隋-孙万寿</p>
<p>乡关不再见，怅望穷此晨。</p>
<p>山烟蔽钟阜。水雾隐江津。</p>
<p>洲渚敛寒色，杜若变芳春。</p>
<p>无复归飞羽，空悲沙塞尘。</p>
<p> </p>
<p>【山斋独坐赠薛内史】隋-杨素</p>
<p>岩壑澄清景，景清岩壑深。</p>
<p>白云飞暮色，绿水激清音。</p>
<p>涧户散余彩，山窗凝宿阴。</p>
<p>花草共萦映，树石相陵临。</p>
<p>独坐对陈榻，无客有鸣琴。</p>
<p>寂寂幽山里，谁知无闷心。</p>
<p> </p>
<p>【赠薛播州】  隋-杨素</p>
<p>北风吹故林，秋声不可听。</p>
<p>雁飞穷海寒，鹤唳霜皋净。</p>
<p>含毫心未传，闻音路犹夐。</p>
<p>惟有孤城月，徘徊独临映。</p>
<p>吊影余自怜，安知我疲病。</p>
<p> </p>
<p> </p>
<p>【采莲曲】  唐五代-白居易</p>
<p>菱叶萦波荷飐风，荷花深处小船通。</p>
<p>逢郎欲语低头笑，碧玉搔头落水中。</p>
<p> </p>
<p>【长相思】同上</p>
<p>汴水流，泗水流，流到瓜洲古渡头，</p>
<p>吴山点点愁。</p>
<p>思悠悠，恨悠悠，恨到归时方始休，</p>
<p>月明人倚楼。</p>
<p> </p>
<p>【村夜】  唐五代-白居易</p>
<p>霜草苍苍虫切切，村南村北行人绝。</p>
<p>独出门前望野田，月明荞麦花如雪。</p>
<p> </p>
<p>【大林寺桃花】  唐五代-白居易</p>
<p>人间四月芳菲尽，山寺桃花始盛开。</p>
<p>长恨春归无觅处，不知转入此中来。</p>
<p> </p>
<p>【赋得古原草送别】  唐五代-白居易</p>
<p>离离原上草，一岁一枯荣。</p>
<p>野火烧不尽，春风吹又生。</p>
<p>远芳侵古道，晴翠接荒城。</p>
<p>又送王孙去，萋萋满别情。</p>
<p> </p>
<p>【宫词】  唐五代-白居易</p>
<p>泪尽罗巾梦不成，夜深前殿按歌声。</p>
<p>红颜未老恩先断，斜倚薰笼坐到明。</p>
<p> </p>
<p>【杭州春望】  唐五代-白居易</p>
<p>望海楼明照曙霞，护江堤白踏晴沙。</p>
<p>涛声夜入伍员庙，柳色春藏苏小家。</p>
<p>红袖织绫夸柿蒂，青旗沽酒趁梨花。</p>
<p>谁开湖寺西南路，草绿裙腰一道斜。</p>
<p> </p>
<p>【花非花】  唐五代-白居易</p>
<p>花非花，雾非雾，夜半来，天明去。</p>
<p>来如春梦不多时，去似朝云无觅处。</p>
<p> </p>
<p>【江楼月】  唐五代-白居易</p>
<p>嘉陵江曲曲江池，明月虽同人别离。</p>
<p>一宵光景潜相忆，两地阴晴远不知。</p>
<p>谁料江边怀我夜，正当池畔望君时。</p>
<p>今朝共语方同悔，不解多情先寄诗。</p>
<p> </p>
<p>【江南春】唐五代-白居易</p>
<p>青门柳枝软无力，东风吹作黄金色。</p>
<p>街前酒薄醉易醒，满眼春愁消不得。</p>
<p> </p>
<p>【京兆府新栽莲，时为周至尉趋府作】</p>
<p>污沟贮浊水，水上叶田田。</p>
<p>我来一长叹，知是东溪莲。</p>
<p>下有青泥污，馨香无复全。</p>
<p>上有红尘扑，颜色不得鲜。</p>
<p>物性犹如此，人事亦宜然。</p>
<p>托根非其所，不如遭弃捐。</p>
<p>昔在溪中日，花叶媚清涟。</p>
<p>今来不得地，憔悴府门前。</p>
<p>【出处】：中华诗词-唐五代-白居易</p>
<p> </p>
<p>【浪淘沙】唐五代-白居易</p>
<p>白浪茫茫与海连，平沙浩浩四无边。</p>
<p>暮去朝来淘不住，遂令东海变桑田。</p>
<p> </p>
<p>【浪淘沙】唐五代-白居易</p>
<p>海底飞尘终有日，山头化石岂无时。</p>
<p>谁道小郎抛小妇，船头一去没回期。</p>
<p> </p>
<p>【浪淘沙】唐五代-白居易</p>
<p>借问江潮与海水，何似君情与妾心？</p>
<p>相恨不如潮有信，相思始觉海非深。</p>
<p> </p>
<p>【浪淘沙】唐五代-白居易</p>
<p>青草湖中万里程，黄梅雨里一人行。</p>
<p>愁见滩头夜泊处，风翻暗浪打船声。</p>
<p> </p>
<p> </p>
<p>【浪淘沙】唐五代-白居易</p>
<p>随波逐浪到天涯，迁客西还有几家。</p>
<p>却到帝都重富贵，请君莫忘浪淘沙。</p>
<p> </p>
<p>【浪淘沙】唐五代-白居易</p>
<p>一泊沙来一泊去，一重浪灭一重生。</p>
<p>相搅相淘无歇日，会教东海一时平。</p>
<p> </p>
<p>【离别难】  唐五代-白居易</p>
<p>绿杨陌上送行人，马去东回一望尘。</p>
<p>不觉别时红泪尽，归来无可更沾巾。</p>
<p> </p>
<p>【买花】  唐五代-白居易</p>
<p>帝城春欲暮，喧喧车马度。</p>
<p>共道牡丹时，相随买花去。</p>
<p>贵贱无常价，酬值看花数。</p>
<p>灼灼百朵红，戋戋五束素。</p>
<p>上张幄幕庇，旁织笆篱护。</p>
<p>水洒复泥封，移来色如故。</p>
<p>家家习为俗，人人迷不悟。</p>
<p>有一田舍翁，偶来买花处。</p>
<p>低头独长叹，此叹无人谕。</p>
<p>一丛深色花，十户中人赋。</p>
<p> </p>
<p>【卖炭翁】  唐五代-白居易</p>
<p>卖炭翁，伐薪烧炭南山中。</p>
<p>满面尘灰烟火色，两鬓苍苍十指黑。</p>
<p>卖炭得钱何所营？身上衣裳口中食。</p>
<p>可怜身上衣正单，心忧炭贱愿天寒。</p>
<p>夜来城外一尺雪，晓驾炭车辗冰辙。</p>
<p>牛困人饥日已高，市南门外泥中歇。</p>
<p>翩翩两骑来者谁？黄衣使者白衫儿。</p>
<p>手把文书口称敕，回车叱牛牵向北。</p>
<p>一车炭，千余斤，宫使驱将惜不得。</p>
<p>半匹红纱一丈绫，系向牛头充炭值。</p>
<p> </p>
<p> </p>
<p> </p>
<p>【暮江吟】  唐五代-白居易</p>
<p>一道残阳铺水中，半江瑟瑟半江红。</p>
<p>可怜九月初三夜，露似真珠月似弓。</p>
<p> </p>
<p>【南湖春早】  唐五代-白居易</p>
<p>风回云断雨初晴，返照湖边暖复明。</p>
<p>乱点碎红山杏发，平铺新绿水蘋生。</p>
<p>翅低白雁飞仍重，舌涩黄鹂语未成。</p>
<p>不道江南春不好，年年衰病减心情。</p>
<p> </p>
<p>【钱塘湖春行】  唐五代-白居易</p>
<p>孤山寺北贾亭西，水面初平云脚低。</p>
<p>几处早莺争暖树，谁家新燕啄春泥。</p>
<p>乱花渐欲迷人眼，浅草才能没马蹄。</p>
<p>最爱湖东行不足，绿杨阴里白沙堤。</p>
<p> </p>
<p>【勤政楼西老柳】  唐五代-白居易</p>
<p>半朽临风树，多情立马人。</p>
<p>开元一枝柳，长庆二年春。</p>
<p> </p>
<p>【秋雨夜眠】  唐五代-白居易</p>
<p>凉冷三秋夜，安闲一老翁。卧迟灯灭后，</p>
<p>睡美雨声中。灰宿温瓶火，</p>
<p>香添暖被笼。晓晴寒未起，霜叶满阶红。</p>
<p> </p>
<p>【同李十一醉忆元九】  唐五代-白居易</p>
<p>花时同醉破春愁，醉折花枝作酒筹。</p>
<p>忽忆故人天际去，计程今日到梁州。</p>
<p> </p>
<p>【望驿台】  唐五代-白居易</p>
<p>靖安宅里当窗柳，望驿台前扑地花。</p>
<p>两处春光同日尽，居人思客客思家！</p>
<p> </p>
<p>【西湖晚归回望孤山寺赠诸客】</p>
<p>柳湖松岛莲花寺，晚动归桡出道场。</p>
<p>卢橘子低山雨重，栟榈叶战水风凉。</p>
<p>烟波淡荡摇空碧，楼殿参差倚夕阳。</p>
<p>到岸请君回首望，蓬莱宫在海中央。</p>
<p>【宴桃源】唐五代-白居易</p>
<p>落月西窗惊起，好个匆匆些子。</p>
<p>□鬓□轻松，凝了一双秋水。</p>
<p>告你，告你，休向人间整理。</p>
<p> </p>
<p>【杨柳枝】  唐五代-白居易</p>
<p>红板江桥青酒旗，馆娃宫暖日斜时。</p>
<p>可怜雨歇东风定，万树千条各自垂。</p>
<p> </p>
<p>【杨柳枝】  唐五代-白居易</p>
<p>两枝杨柳小楼中，袅娜多年伴醉翁。</p>
<p>明日放归归去后，世间就不要春风。</p>
<p> </p>
<p>【杨柳枝】  唐五代-白居易</p>
<p>六幺水调家家唱，白雪梅花处处吹。</p>
<p>古歌旧曲君休听，听取新翻杨柳枝。</p>
<p> </p>
<p>【杨柳枝】  唐五代-白居易</p>
<p>人言柳叶似愁眉，更有愁肠似柳丝。</p>
<p>柳丝挽断肠牵断，彼此应无续得期。</p>
<p> </p>
<p>【杨柳枝】  唐五代-白居易</p>
<p>陶令门前四五树，亚夫营里百千条。</p>
<p>何似东都正二月，黄金枝映洛阳桥。</p>
<p> </p>
<p>【杨柳枝】  唐五代-白居易</p>
<p>叶含浓露如啼眼，枝袅轻风似舞腰。</p>
<p>小树不禁攀折苦，乞君留取两三条。</p>
<p> </p>
<p>【杨柳枝】   唐五代-白居易</p>
<p>一树春风千万枝，嫩于金色软于丝。</p>
<p>永丰南角荒园里，尽日无人属阿谁？</p>
<p> </p>
<p>【杨柳枝】  唐五代-白居易</p>
<p>依依袅袅复青青，勾引春风无限情。</p>
<p>白雪花繁空扑地，绿丝条弱不胜莺。</p>
<p> </p>
<p> </p>
<p>【忆江南】</p>
<p>江南好，风景旧曾谙。</p>
<p>日出江花红胜火，春来江水绿如蓝，</p>
<p>能不忆江南。</p>
<p> </p>
<p>【与梦得沽酒闲饮且约后期】</p>
<p>少时犹不忧生计，老后谁能惜酒钱？</p>
<p>共把十千沽一斗，相看七十欠三年。</p>
<p>闲征雅令穷经史，醉听清吟胜管弦。</p>
<p>更待菊黄家酝熟，共君一醉一陶然。</p>
<p>【出处】：中华诗词-唐五代-白居易</p>
<p> </p>
<p>【舟中读元九诗】  唐五代-白居易</p>
<p>把君诗卷灯前读，诗尽灯残天未明。</p>
<p>眼痛灭灯犹暗坐，逆风吹浪打船声。</p>
<p> </p>
<p>【赋得岸花临水发】唐五代-白居易</p>
<p>笑笑傍溪花，丛丛逐岸斜。</p>
<p>朝开川上日，夜发浦中霞。</p>
<p>照灼如临镜，丰茸胜浣纱。</p>
<p>春来武陵道，几树落仙家？</p>
<p> </p>
<p>【焰里寒冰结】  唐五代-本寂</p>
<p>焰里寒冰结，杨花九月飞。</p>
<p>泥牛吼水面，木马逐风嘶。</p>
<p> </p>
<p>【己亥岁感事】  唐五代-曹松</p>
<p>泽国江山入战图，生民何计乐樵苏？</p>
<p>凭君莫话封侯事，一将功成万骨枯！</p>
<p> </p>
<p>【南海旅次】  唐五代-曹松</p>
<p>忆归休上越王台，归思临高不易裁。</p>
<p>为客正当无雁处，故园谁道有书来。</p>
<p>城头早角吹霜尽，郭里残潮荡月回。</p>
<p>心似百花开未得，年年争发被春催。</p>
<p> </p>
<p> </p>
<p> </p>
<p>【东郎山】  唐五代-曹邺</p>
<p>东郎屹立向东方，翘首朝朝候太阳。</p>
<p>一片丹心存万古，谁云坐处是遐荒？</p>
<p> </p>
<p>【寄刘驾】唐五代-曹邺</p>
<p>一川草色青袅袅，绕屋水声如在家。</p>
<p>怅望美人不携手，墙东又发数枝花。</p>
<p> </p>
<p>【题女郎庙】唐五代-曹邺</p>
<p>数点烟香出庙门，女娥飞去影中存。</p>
<p>年年岭上春无主，露泣花愁断客魂。</p>
<p> </p>
<p>【庭草】唐五代-曹邺</p>
<p>庭草根自浅，造化无遗功。</p>
<p>低回一寸心，不敢怨春风。</p>
<p> </p>
<p>【夜坐有怀】唐五代-曹邺</p>
<p>悄悄月出树，东南若微霜。</p>
<p>愁人不成寐，五月夜亦长。</p>
<p>佳期杳天末，骨肉不在旁。</p>
<p>年华且有限，厥体难久康。</p>
<p>人言力耕者，岁旱亦有粮。</p>
<p>吾道固如此，安得苦伥伥。</p>
<p> </p>
<p>【白雪歌送武判官归京】  唐五代-岑参</p>
<p>北风卷地白草折，胡天八月即飞雪。</p>
<p>忽如一夜春风来，千树万树梨花开。</p>
<p>散入珠帘湿罗幕，狐裘不暖锦衾薄。</p>
<p>将军角弓不得控，都护铁衣冷犹著。</p>
<p>瀚海阑干百丈冰，愁云惨淡万里凝。</p>
<p>中军置酒饮归客，胡琴琵琶与羌笛。</p>
<p>纷纷暮雪下辕门，风掣红旗冻不翻。</p>
<p>轮台东门送君去，去时雪满天山路。</p>
<p>山回路转不见君，雪上空留马行处。</p>
<p> </p>
<p> </p>
<p> </p>
<p> </p>
<p>【破山寺后禅院】  唐五代-常建</p>
<p>清晨入古寺，初日照高林。</p>
<p>曲径通幽处，禅房花木深。</p>
<p>山光悦鸟性，潭影空人心。</p>
<p>万籁此俱寂，惟闻钟磬音。</p>
<p> </p>
<p>【三日寻李九庄】  唐五代-曹邺</p>
<p>雨歇杨林东渡头，永和三日荡轻舟。</p>
<p>故人家在桃花岸，直到门前溪水流。</p>
<p> </p>
<p>【宿王昌龄隐居】  唐五代-曹邺</p>
<p>清溪深不测，隐处惟孤云。</p>
<p>松际露微月，清光犹为君。</p>
<p>茅亭宿花影，药院滋苔纹。</p>
<p>余亦谢时去，西山鸾鹤群。</p>
<p> </p>
<p>【水调词】  唐五代-陈陶</p>
<p>长夜孤眠倦锦衾，秦楼霜月苦边心。</p>
<p>征衣一倍装绵厚，犹虑交河雪冻深。</p>
<p> </p>
<p>【从军行】  唐五代-陈羽</p>
<p>海畔风吹冻泥裂，梧桐叶落枝梢折。</p>
<p>横笛闻声不见人，红旗直上天山雪。</p>
<p> </p>
<p>【登幽州台歌】  唐五代-陈子昂</p>
<p>前不见古人，后不见来者。</p>
<p>念天地之悠悠，独怆然而涕下。</p>
<p> </p>
<p>【感遇】  唐五代-陈子昂</p>
<p>兰若生春夏，芊蔚何青青！</p>
<p>幽独空林色，朱蕤冒紫茎。</p>
<p>迟迟白日晚，袅袅秋风生。</p>
<p>岁华尽摇落，芳意竟何成？</p>
<p> </p>
<p>【钓鱼湾】  唐五代-储光羲</p>
<p>垂钓绿湾春，春深杏花乱。</p>
<p>潭清疑水浅，荷动知鱼散。</p>
<p>日暮待情人，维舟绿杨岸。</p>
<p>【江南曲四首（其三）】  唐五代-储光羲</p>
<p>日暮长江里，相邀归渡头。</p>
<p>落花如有意，来去逐轻舟。</p>
<p> </p>
<p>【溪上遇雨二首其二】  唐五代-崔道融</p>
<p>坐看黑云衔猛雨，喷洒前山此独睛。</p>
<p>忽惊云雨在头上，却是山前晚照明。</p>
<p> </p>
<p>【黄鹤楼】  唐五代-崔颢</p>
<p>昔人已乘黄鹤去，此地空余黄鹤楼。</p>
<p>黄鹤一去不复返，白云千载空悠悠。</p>
<p>晴川历历汉阳树，芳草萋萋鹦鹉洲。</p>
<p>日暮乡关何处是，烟波江上使人愁。</p>
<p> </p>
<p>【杂诗】唐五代-崔颢</p>
<p>可怜青铜镜，挂在白玉堂。玉堂有美女，</p>
<p>娇弄明月光。罗袖拂金鹊，彩屏点红妆。</p>
<p>妆罢含情坐，春风桃李香。</p>
<p> </p>
<p>【题都城南庄】  唐五代-崔护</p>
<p>去年今日此门中，人面桃花相映红。</p>
<p>人面不知何处去，桃花依旧笑春风。</p>
<p> </p>
<p>【赠婢】  唐五代-崔郊</p>
<p>公子王孙逐后尘，绿珠垂泪滴罗巾。</p>
<p>侯门一入深似海，从此萧郎是路人。</p>
<p> </p>
<p>【华清宫三首（其一、其三）唐五代-崔橹</p>
<p>草遮回磴绝鸣鸾，云树深深碧殿寒。</p>
<p>明月自来还自去，更无人倚玉阑干。</p>
<p>门横金锁悄无人，落日秋声渭水滨。</p>
<p>红叶下山寒寂寂，湿云如梦雨如尘。</p>
<p> </p>
<p>【春夕】  唐五代-崔涂</p>
<p>水流花谢两无情，送尽东风过楚城。</p>
<p>蝴蝶梦中家万里，子规枝上月三更。</p>
<p>故园书动经年绝，华发春唯满镜生。</p>
<p>自是不归归便得，五湖烟景有谁争？</p>
<p>【兰溪棹歌】  唐五代-戴叔伦</p>
<p>凉月如眉挂柳湾，越中山色镜中看。</p>
<p>兰溪三日桃花雨，半夜鲤鱼来上滩。</p>
<p> </p>
<p>【苏溪亭】  唐五代-戴叔伦</p>
<p>苏溪亭上草漫漫，谁倚东风十二阑？</p>
<p>燕子不归春事晚，一汀烟雨杏花寒。</p>
<p> </p>
<p>【八阵图】  唐五代-杜甫</p>
<p>功盖三分国，名成八阵图。</p>
<p>江流石不转，遗恨失吞吴。</p>
<p> </p>
<p>【登楼】  唐五代-杜甫</p>
<p>花近高楼伤客心，万方多难此登临。</p>
<p>锦江春色来天地，玉垒浮云变古今。</p>
<p>北极朝廷终不改，西山寇盗莫相侵。</p>
<p>可怜后主还祠庙，日暮聊为梁甫吟。</p>
<p> </p>
<p>【孤雁】  唐五代-杜甫</p>
<p>孤雁不饮啄，飞鸣声念群。</p>
<p>谁怜一片影，相失万重云？</p>
<p>望尽似犹见，哀多如更闻。</p>
<p>野鸦无意绪，鸣噪自纷纷。</p>
<p> </p>
<p>【和贾舍人早朝】唐五代-杜甫</p>
<p>五夜漏声催晓箭，九重春色醉仙桃。</p>
<p>旌旗日暖龙蛇动，宫殿风微燕雀高。</p>
<p>朝罢香烟携满袖，诗成珠玉在挥毫。</p>
<p>欲知世掌丝纶美，池上于今有凤毛。</p>
<p> </p>
<p>【佳人】  唐五代-杜甫</p>
<p>绝代有佳人，幽居在空谷。</p>
<p>自云良家子，零落依草木。</p>
<p>关中昔丧乱，兄弟遭杀戮。</p>
<p>官高何足论，不得收骨肉。</p>
<p>世情恶衰歇，万事随转烛。</p>
<p>夫婿轻薄儿，新人美如玉。</p>
<p>合昏尚知时，鸳鸯不独宿。</p>
<p>但见新人笑，那闻旧人哭。</p>
<p>在山泉水清，出山泉水浊。</p>
<p>侍婢卖珠回，牵萝补茅屋。</p>
<p>摘花不插发，采柏动盈掬。</p>
<p>天寒翠袖薄，日暮倚修竹。</p>
<p> </p>
<p>【江村】  唐五代-杜甫</p>
<p>清江一曲抱村流，长复江村事事幽。</p>
<p>自去自来梁上燕，相亲相近水中鸥。</p>
<p>老妻画纸为棋局，稚子敲针作钓钩。</p>
<p>多病所需惟药物，微躯此外复何求。</p>
<p> </p>
<p>【江南逢李龟年】  唐五代-杜甫</p>
<p>岐王宅里寻常见，崔九堂前几度闻。</p>
<p>正是江南好风景，落花时节又逢君。</p>
<p> </p>
<p>【绝句】  唐五代-杜甫</p>
<p>两个黄鹂鸣翠柳，一行白鹭上青天。</p>
<p>窗含西岭千秋雪，门泊东吴万里船。</p>
<p> </p>
<p>【漫兴】唐五代-杜甫</p>
<p>肠断春江欲尽头，杖藜徐步立芳洲。</p>
<p>颠狂柳絮随风舞，轻薄桃花逐水流。</p>
<p> </p>
<p>【南征】   唐五代-杜甫</p>
<p>春岸桃花水，云帆枫树林。</p>
<p>偷生长避地，适远更沾襟。</p>
<p>老病南征日，君恩北望心。</p>
<p>百年歌自苦，未见有知音。</p>
<p> </p>
<p>【秋雨叹之二】  唐五代-杜甫</p>
<p>阑风伏雨秋纷纷，四海八荒同一云。</p>
<p>去马来牛不复辩，浊泾清渭何当分。</p>
<p>禾头生耳黍穗黑，农夫田妇无消息。</p>
<p>城中斗米换衾绸，想许宁论两相直。</p>
<p> </p>
<p> </p>
<p> </p>
<p>【秋雨叹之一】  唐五代-杜甫</p>
<p>雨中白草秋烂死，阶下决明颜色鲜。</p>
<p>著叶满枝翠羽盖，开花无数黄金钱。</p>
<p>凉风萧萧吹汝急，恐汝后时难独立。</p>
<p>堂上书生空白头，临风三嗅馨香泣。</p>
<p> </p>
<p>【曲江二首】  唐五代-杜甫</p>
<p>一片花飞减却春，风飘万点正愁人。</p>
<p>且看欲尽花经眼，莫厌伤多酒入唇。</p>
<p>江上小堂巢翡翠，苑边高冢卧麒麟。</p>
<p>细推物理须行乐，何用浮荣绊此身？</p>
<p>朝回日日典春衣，每日江头尽醉归。</p>
<p>酒债寻常行处有，人生七十古来稀。</p>
<p>穿花蛱蝶深深见，点水蜻蜓款款飞。</p>
<p>传语风光共流转，暂时相赏莫相违。</p>
<p> </p>
<p>【燕子来舟中作】  唐五代-杜甫</p>
<p>湖南为客动经春，燕子衔泥两度新。</p>
<p>旧入故园尝识主，如今社日远看人。</p>
<p>可怜处处巢居室，何异飘飘托此身。</p>
<p>暂语船樯还起去，穿花贴水益沾巾。</p>
<p> </p>
<p>【赠花卿】  唐五代-杜甫</p>
<p>锦城丝管日纷纷，半入江风半入云。</p>
<p>此曲只应天上有，人间能得几回闻。</p>
<p> </p>
<p>【泊秦淮】  唐五代-杜牧</p>
<p>烟笼寒水月笼沙，夜泊秦淮近酒家。</p>
<p>商女不知亡国恨，隔江犹唱后庭花。</p>
<p> </p>
<p>【长安秋望】  唐五代-杜牧</p>
<p>楼倚霜树外，镜天无一毫。</p>
<p>南山与秋色，气势两相高。</p>
<p> </p>
<p>【赤壁】  唐五代-杜牧</p>
<p>折戟沉沙铁未销，自将磨洗认前朝。</p>
<p>东风不与周郎便，铜雀春深锁二乔。</p>
<p> </p>
<p>【登九峰楼寄张祜】  唐五代-杜牧</p>
<p>百感衷来不自由，角声孤起夕阳楼。</p>
<p>碧山终日思无尽，芳草何年恨即休。</p>
<p>睫在眼前长不见，道非身外更何求？</p>
<p>谁人得似张公子，千首诗轻万户侯。</p>
<p> </p>
<p>【过华清宫】  唐五代-杜牧</p>
<p>长安回望绣成堆，山顶千门次第开。</p>
<p>一骑红尘妃子笑，无人知是荔枝来。</p>
<p> </p>
<p>【江南春绝句】  唐五代-杜牧</p>
<p>千里莺啼绿映红，水村山郭酒旗风。</p>
<p>南朝四百八十寺，多少楼台烟雨中。</p>
<p> </p>
<p>【金谷园】  唐五代-杜牧</p>
<p>繁华事散逐香尘，流水无情草自春。</p>
<p>日暮东风怨啼鸟，落花犹似坠楼人。</p>
<p> </p>
<p>【鹭鸶】唐五代-杜牧</p>
<p>雪衣雪发青玉觜，群捕鱼儿溪影中。</p>
<p>惊飞远映碧山去，一树梨花落晚风。</p>
<p> </p>
<p>【齐安郡中偶题二首（其一）】杜牧</p>
<p>两竿落日溪桥上，半缕轻烟柳影中。</p>
<p>多少绿荷相倚恨，一时回首背西风。</p>
<p> </p>
<p>【清明】  唐五代-杜牧</p>
<p>清明时节雨纷纷，路上行人欲断魂。</p>
<p>借问酒家何处有？牧童遥指杏花村。</p>
<p> </p>
<p>【秋浦途中】  唐五代-杜牧</p>
<p>萧萧山路穷秋雨，淅淅溪风一岸蒲。</p>
<p>为问寒沙新到雁，来时还下杜陵无？</p>
<p> </p>
<p>【秋夕】  唐五代-杜牧</p>
<p>银烛秋光冷画屏，轻罗小扇扑流萤。</p>
<p>天街夜色凉如水，坐看牵牛织女星。</p>
<p> </p>
<p>【山行】  杜牧</p>
<p>远上寒山石径斜，白云生处有人家。</p>
<p>停车坐爱枫林晚，霜叶红于二月花。</p>
<p> </p>
<p>【书怀】唐五代-杜牧</p>
<p>满目青山未得过，镜中无那鬓丝何。</p>
<p>只言旋老转无事，欲到中年事更多。</p>
<p> </p>
<p>【叹花】  唐五代-杜牧</p>
<p>自是寻春去较迟，不须惆怅怨芳时。</p>
<p>狂风落尽深红色，绿叶成阴子满枝。</p>
<p> </p>
<p>【金缕衣】  唐五代-杜秋娘</p>
<p>劝君莫惜金缕衣，劝君惜取少年时。</p>
<p>花开堪折直须折，莫待无花空折枝。</p>
<p> </p>
<p>【君不来】唐五代-方干</p>
<p>远路东西欲问谁，寒来无处寄寒衣。</p>
<p>去时初种庭前树，树已胜巢人未归。</p>
<p> </p>
<p>【采桑子】唐五代-冯延巳</p>
<p>酒阑睡觉天香暖，绣户慵开。</p>
<p>香印成灰，独背寒屏理旧眉。</p>
<p>朦胧却向灯前卧，窗月徘徊。</p>
<p>晓梦初回，一夜东风绽早梅。</p>
<p> </p>
<p>【采桑子】唐五代-冯延巳</p>
<p>小堂深静无人到，满院春风。</p>
<p>惆怅墙东，一树樱桃带雨红。</p>
<p>愁心似醉兼如病，欲语还慵。</p>
<p>目暮疏钟，双燕归栖画阁中。</p>
<p> </p>
<p>【采桑子】唐五代-冯延巳</p>
<p>樱桃谢了梨花发，红白相催。</p>
<p>燕子归来，几度香风绿户开。</p>
<p>人间乐事知多少，且酹金杯。</p>
<p>管咽弦哀，慢引萧娘舞袖回。</p>
<p> </p>
<p>【点绛唇】唐五代-冯延巳</p>
<p>荫绿围红，梦琼家在桃源住。</p>
<p>画桥当路，临水双朱户。</p>
<p>柳径春深，行到关情处。</p>
<p>颦不语，意凭风絮，吹向郎边去。</p>
<p> </p>
<p>【芳草渡】  唐五代-冯延巳</p>
<p>梧桐落，蓼花秋。烟初冷，雨才收，</p>
<p>萧条风物正堪愁。人去后，多少恨，在心头。</p>
<p>燕鸿远，羌笛怨，</p>
<p>渺渺澄江一片。</p>
<p>山如黛，月如钩，</p>
<p>笙歌散，魂梦断，倚高楼。</p>
<p> </p>
<p>【更漏子】  唐五代-冯延巳</p>
<p>秋水平，黄叶晚，落日渡头云散。</p>
<p>抬朱箔，挂金钩，暮潮人倚楼。</p>
<p>欢娱地，思前事，歌罢不胜沉醉。</p>
<p>消息远，梦魂狂，酒醒空断肠。</p>
<p> </p>
<p>【更漏子】  唐五代-冯延巳</p>
<p>雁孤飞，人独坐，看却一秋空过。</p>
<p>瑶草短，菊花残，萧条渐向寒。</p>
<p>帘幕里，青苔地，谁信闲愁如醉。</p>
<p>星移后，月圆时，风摇夜合枝。</p>
<p> </p>
<p>【归自谣】  唐五代-冯延巳</p>
<p>春艳艳，江上晚山三四点，</p>
<p>柳丝如剪花如染。</p>
<p>香闺寂寂门半掩，</p>
<p>愁眉敛，泪珠滴破燕脂脸。</p>
<p> </p>
<p>【浣溪沙】  唐五代-冯延巳</p>
<p>春到青门柳色黄，一梢红杏出低墙。</p>
<p>莺窗人起未梳妆。绣帐已阑离别梦，</p>
<p>玉炉空袅寂寥香。闺中红日奈何长。</p>
<p> </p>
<p> </p>
<p>【浣溪沙】  唐五代-冯延巳</p>
<p>醉忆春山独倚楼，远山回合暮云收。</p>
<p>波间隐隐仞归舟。早是出门长带月，</p>
<p>可堪分袂又经秋。晚风斜日不胜愁。</p>
<p> </p>
<p>【酒泉子】冯延巳</p>
<p>春色融融，飞燕乍来莺未语。</p>
<p>小桃寒，垂杨晚，玉楼空。</p>
<p>天长烟远恨重重，消息燕鸿归去。</p>
<p>枕前灯，窗外月，闭朱栊。</p>
<p> </p>
<p>【酒泉子】唐五代-冯延巳</p>
<p>庭树霜凋，一夜愁人窗下睡。</p>
<p>绣帏风，兰烛焰，梦遥遥。</p>
<p>金笼鹦鹉怨长宵，笼畔玉筝弦断。</p>
<p>陇头云，桃源路，两魂消。</p>
<p> </p>
<p>【酒泉子】  唐五代-冯延巳</p>
<p>庭下花飞，月照妆楼春事晚。</p>
<p>珠帘风，兰烛尽，怨空闺。</p>
<p>苕苕何处寄相思，玉箸零零肠断。</p>
<p>屏帏深，更漏永，梦魂迷。</p>
<p> </p>
<p>【临江仙】  唐五代-冯延巳</p>
<p>冷红飘起桃花片，</p>
<p>青春意绪阑珊。画楼帘幕卷轻寒。</p>
<p>酒馀人散后，独自凭阑干。</p>
<p>夕阳千里连芳草，萋萋愁煞王孙。</p>
<p>徘徊飞尽碧天云。凤笙何处，明月照黄昏。</p>
<p> </p>
<p>【临江仙】  唐五代-冯延巳</p>
<p>南园池馆花如雪，小塘春水涟漪。</p>
<p>夕阳楼上绣帘垂。酒醒无寐□，独自倚阑时。</p>
<p>绿杨风静凝闲恨，千言万语黄鹂。</p>
<p>旧欢前事杳难追。高唐暮雨，空只觉相思。</p>
<p> </p>
<p> </p>
<p> </p>
<p>【南乡子】  唐五代-冯延巳</p>
<p>细雨湿流光，芳草年年与恨长。</p>
<p>烟锁凤楼无限事，茫茫，</p>
<p>鸾镜鸳衾两断肠。魂梦任悠扬，</p>
<p>睡起杨花满绣床。薄倖不来门半掩，斜阳，</p>
<p>负你残春泪几行。</p>
<p> </p>
<p>【抛球乐】  唐五代-冯延巳</p>
<p>梅落新春入后庭，眼前风物可无情？</p>
<p>曲池波晚冰还合，芳草迎船绿未成。</p>
<p>且上高楼望，相共凭栏看月生。</p>
<p> </p>
<p>【菩萨蛮】  唐五代-冯延巳</p>
<p>画堂昨夜西风过，绣帘时拂朱门锁。</p>
<p>惊梦不成云，双蛾枕上颦。</p>
<p>金炉烟袅袅，烛暗纱窗晓。</p>
<p>残月尚弯环，玉筝各泪弹。</p>
<p> </p>
<p>【清平乐】  唐五代-冯延巳</p>
<p>雨晴烟晚，</p>
<p>绿水新池满。双燕飞来垂柳院，</p>
<p>小阁画帘高卷。黄昏独倚朱阑，</p>
<p>西南新月眉弯。砌下落花风起，</p>
<p>罗衣特地春寒。</p>
<p> </p>
<p>【鹊踏枝】  唐五代-冯延巳</p>
<p>烦恼韶光能几许，肠断魂消，看却春还去。</p>
<p>只喜墙头灵鹊语，不知青鸟全相误。</p>
<p>心若垂杨千万缕，水阔花飞，梦断巫山路。</p>
<p>开眼新愁无问处，珠帘锦帐相思否？</p>
<p> </p>
<p>【鹊踏枝】  唐五代-冯延巳</p>
<p>芳草满园花满目，帘外微微，细雨笼庭竹。</p>
<p>杨柳千条珠□□，碧池波绉鸳鸯浴。</p>
<p>窈窕人家颜似玉，弦管泠泠，齐奏云和曲。</p>
<p>公子欢筵犹未足，斜阳不用相催促。</p>
<p> </p>
<p> </p>
<p>【鹊踏枝】  唐五代-冯延巳</p>
<p>粉映墙头寒欲尽，宫漏长时，酒醒人犹困。</p>
<p>一点春心无限恨，罗衣印满啼妆粉。</p>
<p>柳岸花飞寒食近，</p>
<p>陌上行人，杳不传芳信。楼上重檐山隐隐，</p>
<p>东风尽日吹蝉鬓。</p>
<p> </p>
<p>【鹊踏枝】  唐五代-冯延巳</p>
<p>几度凤楼同饮宴，</p>
<p>此夕相逢，却胜当时见。低语前欢频转面，</p>
<p>双眉敛恨春山远。蜡烛泪流羌笛怨，</p>
<p>偷整罗衣，欲唱情犹懒。醉里不辞金盏满，</p>
<p>阳关一曲肠千断。</p>
<p> </p>
<p>【鹊踏枝】  唐五代-冯延巳</p>
<p>梅花繁枝千万片，犹自多情，学雪随风转。</p>
<p>昨夜笙歌容易散，酒醒添得愁无限。</p>
<p>楼上春山寒四面，过尽征鸿，暮景烟深浅。</p>
<p>一向凭阑人不见，鲛绡掩泪思量遍。</p>
<p> </p>
<p>【三台令】  唐五代-冯延巳</p>
<p>明月，明月，照得离人愁绝。</p>
<p>更深影入空床，不道帏屏夜长。</p>
<p>长夜，长夜，梦到庭花阴下。</p>
<p> </p>
<p>【上行杯】  唐五代-冯延巳</p>
<p>落梅着雨消残粉，云重烟轻寒食近。</p>
<p>罗幕遮香，柳外秋千出画墙。</p>
<p>春山颠倒钗横凤，飞絮入檐春睡重。</p>
<p>梦里佳期，只许庭花与月知。</p>
<p> </p>
<p>【喜迁莺】  唐五代-冯延巳</p>
<p>雾濛濛，风淅淅，杨柳带疏烟。</p>
<p>飘飘轻絮满南园，墙下草芊眠。</p>
<p>燕初飞，莺已老，拂面春风长好。</p>
<p>相逢携手且高歌，人生得几何。</p>
<p> </p>
<p> </p>
<p>【谒金门】  唐五代-冯延巳</p>
<p>杨柳陌，宝马嘶空无迹。</p>
<p>新着荷衣人未识，年年江海客。</p>
<p>梦觉巫山春色，醉眼花飞狼籍。</p>
<p>起舞不辞无气力，爱君吹玉笛。</p>
<p> </p>
<p>【忆江南】  唐五代-冯延巳</p>
<p>今日相逢花未发，正是去年，别离时节。</p>
<p>东风次第有花开，恁时须约却重来。</p>
<p>重来不怕花堪折，只怕明年，花发人离别。</p>
<p>别离若向百花时，东风弹泪有谁知。</p>
<p> </p>
<p>【忆江南】  唐五代-冯延巳</p>
<p>云岁迎春楼上月，正是西窗，夜凉时节。</p>
<p>玉人贪睡坠钗云，粉消香薄风天真。</p>
<p>人非风月长依旧，破镜尘筝，一梦经年瘦。</p>
<p>今宵帘幕扬花阴，空馀枕泪独伤心。</p>
<p> </p>
<p>【应天长】  唐五代-冯延巳</p>
<p>当时心事偷相许，宴罢兰堂肠断处。</p>
<p>挑银灯，扃珠户，绣被微寒值秋雨。</p>
<p>枕前各泪语，惊觉玉笼鹦鹉。</p>
<p>一夜万般情绪，朦胧天欲曙。</p>
<p> </p>
<p>【虞美人】  唐五代-冯延巳</p>
<p>碧波帘幕垂朱户，帘下莺莺语。</p>
<p>薄罗依旧泣青春，野花芳草逐年新，事难论。</p>
<p>凤笙何处高楼月，幽怨凭谁说？</p>
<p>须臾残照上梧桐，一时弹泪与东风，恨重重。</p>
<p> </p>
<p>【虞美人】唐五代-冯延巳</p>
<p>春山拂拂横秋水，掩映摇踵对。</p>
<p>只知长坐碧窗期，谁信东风吹散，绿霞飞。</p>
<p>银屏梦与飞鸾远，只有珠帘卷。</p>
<p>杨花零落月溶溶，尘掩玉筝弦柱，画堂空。</p>
<p> </p>
<p> </p>
<p> </p>
<p>【虞美人】唐五代-冯延巳</p>
<p>玉钩弯柱调鹦鹉，宛转留春语。</p>
<p>云屏冷落画堂空，薄晚春寒无奈，落花风。</p>
<p>搴帘燕子低飞云，拂镜尘鸾舞。</p>
<p>不知今夜月眉弯，谁佩同心双结，倚阑干？</p>
<p> </p>
<p>【醉花间】唐五代-冯延巳</p>
<p>独立阶前星又月，帘栊偏皎洁。</p>
<p>霜树尽空枝，肠断丁香结。</p>
<p>夜深寒不彻，凝恨何曾歇，</p>
<p>凭阑干欲折。两条玉箸为君垂，</p>
<p>此宵情，谁共说？</p>
<p> </p>
<p>【醉花间】唐五代-冯延巳</p>
<p>晴雪小园春未到，池边梅自早。</p>
<p>高树鹊衔巢，斜月明寒草。</p>
<p>山川风景好，自古金陵道，</p>
<p>少年看却老。相逢莫厌醉金杯，</p>
<p>别离多，欢会少。</p>
<p> </p>
<p>【醉桃源】  唐五代-冯延巳</p>
<p>南园春半踏青时，风和闻马嘶。</p>
<p>青梅如豆柳如眉，日长蝴蝶飞。</p>
<p>花露重，草烟低，人家帘幕垂。</p>
<p>秋千慵困解罗衣，画梁双燕归。</p>
<p> </p>
<p>【山亭夏日】    唐五代-高骈</p>
<p>绿树阴浓夏日长，楼台倒影入池塘。</p>
<p>水晶帘动微风起，满架蔷薇一院香。</p>
<p> </p>
<p>【别董大】  唐五代-高适</p>
<p>千里黄云白日曛，北风吹雁雪纷纷。</p>
<p>莫愁前路无知己，天下谁人不识君？</p>
<p> </p>
<p>【塞上听吹笛】  唐五代-高适</p>
<p>雪净胡天牧马还，月明羌笛戌楼间。</p>
<p>借问梅花何处落？风吹一夜满关山！</p>
<p> </p>
<p>【听张立本女吟】  唐五代-高适</p>
<p>危冠广袖楚宫妆，独步闲庭逐夜凉。</p>
<p>自把玉钗敲砌竹，清歌一曲月如霜。</p>
<p> </p>
<p>【宫词】  唐五代-顾况</p>
<p>玉楼天半起笙歌，风送宫嫔笑语和。</p>
<p>月殿影开闻夜漏，水精帘卷近秋河。</p>
<p> </p>
<p>【杳杳寒山道】  唐五代-寒山</p>
<p>杳杳寒山道，落落冷涧滨。</p>
<p>啾啾常有鸟，寂寂更无人。</p>
<p>淅淅风吹面，纷纷雪积身。</p>
<p>朝朝不见日，岁岁不知春。</p>
<p> </p>
<p>【暮春送别】  唐五代-韩琮</p>
<p>绿暗红稀出凤城，暮云楼阁古今情。</p>
<p>行人莫听官前水，流尽年光是此声。</p>
<p> </p>
<p>【寒食】  唐五代-韩翃</p>
<p>春城无处不飞花，寒食东风御柳斜。</p>
<p>日暮汉宫传蜡烛，轻烟散入五侯家。</p>
<p> </p>
<p>【宿石邑山中】  唐五代-韩翃</p>
<p>浮云不共此山齐，山霭苍苍望转迷。</p>
<p>晓月暂飞高树里，秋河隔在数峰西。</p>
<p> </p>
<p>【想得】唐五代-韩翃</p>
<p>两重门里玉堂前，寒食花枝月午天。</p>
<p>想得那人垂手立，娇羞不肯上秋千。</p>
<p> </p>
<p>【寒食夜】  唐五代-韩偓</p>
<p>恻恻轻寒剪剪风，杏花飘雪小桃红。</p>
<p>夜深斜搭秋千索，楼阁朦胧细雨中。</p>
<p> </p>
<p>【深院】  唐五代-韩偓</p>
<p>鹅儿唼喋栀黄嘴，凤子轻盈腻粉腰。</p>
<p>深院下帘人昼寝，红蔷薇架碧芭蕉。</p>
<p> </p>
<p>【春雪】  唐五代-韩愈</p>
<p>新年都未有芳华，二月初惊见草芽。</p>
<p>白雪却嫌春色晚，故穿庭树作飞花。</p>
<p> </p>
<p>【同水部张员外籍曲江春游寄白二十二舍人】  唐五代-韩愈</p>
<p>漠漠轻阴晚自开，青天白日映楼台。</p>
<p>曲江水满花千树，有底忙时不肯来？</p>
<p> </p>
<p>【晚春】  唐五代-韩愈</p>
<p>草木知春不久归，百般红紫斗芳菲。</p>
<p>杨花榆荚无才思，惟解漫天作飞雪。</p>
<p> </p>
<p>【早春呈水部张十八员外】  唐五代-韩愈</p>
<p>天街小雨润如酥，草色遥看近却无。</p>
<p>最是一年春好处，绝胜烟柳满皇都。</p>
<p> </p>
<p>【春雪】  唐五代-韩愈</p>
<p>新年都未有芳华，二月初惊见草芽。</p>
<p>白雪却嫌春色晚，故穿庭树作飞花。</p>
<p> </p>
<p>【柳枝】  唐五代-和凝</p>
<p>软碧摇烟似送人，映花时把翠娥颦。</p>
<p>青青自是风流主，慢□金丝待洛神。</p>
<p> </p>
<p>【天仙子】  唐五代-和凝</p>
<p>洞口春红飞蔌蔌，仙子含愁眉黛绿。</p>
<p>阮郎何事不归来，嫩烧金，慵篆玉，</p>
<p>流水桃花空断续。</p>
<p> </p>
<p>【天仙子】  唐五代-和凝</p>
<p>柳色披衫金缕凤，纤手轻捻红豆弄。</p>
<p>翠娥双敛正含情，桃花洞，瑶台梦，</p>
<p>一片春愁谁与共。</p>
<p> </p>
<p>【咏柳】   唐五代-贺知章</p>
<p>碧玉妆成一树高，万条垂下绿丝绦。</p>
<p>不知细叶谁裁出，二月春风似剪刀。</p>
<p>【小儿垂钓】  唐五代-胡令能</p>
<p>蓬头稚子学垂纶，侧坐莓苔草映身。</p>
<p>路人借问遥招手，怕得鱼惊不应人。</p>
<p> </p>
<p>【咏绣障】  唐五代-胡令能</p>
<p>日暮堂前花蕊娇，争拈小笔上床描。</p>
<p>绣成安向春园里，引得黄莺下柳条。</p>
<p> </p>
<p>【梦江南】唐五代-皇甫松</p>
<p>兰烬落，屏上暗红蕉。闲梦江南梅熟日，</p>
<p>夜船吹笛雨萧萧。人语驿边桥。</p>
<p> </p>
<p>【不第后赋菊】  唐五代-黄巢</p>
<p>待到秋来九月八，我花开后百花杀。</p>
<p>冲天香阵透长安，满城尽带黄金甲。</p>
<p> </p>
<p>【偈一】唐五代-慧能</p>
<p>菩提本无树，明镜亦非台；</p>
<p>本来无一物，何处染尘埃？</p>
<p> </p>
<p>【暮过山村】  唐五代-贾岛</p>
<p>数里闻寒水，山家少四邻。</p>
<p>怪禽啼旷野，落日恐行人。</p>
<p>初月未终夕，边烽不过秦。</p>
<p>萧条桑柘外，烟火渐相亲。</p>
<p> </p>
<p>【寻隐者不遇】  唐五代-贾岛</p>
<p>松下问童子，言师采药去。</p>
<p>只在此山中，云深不知处。</p>
<p> </p>
<p>【巴陵夜别王八员外】  唐五代-贾至</p>
<p>柳絮飞时别洛阳，梅花发后在三湘。</p>
<p>世情已逐浮云散，离恨空随江水长。</p>
<p> </p>
<p>【春思】  唐五代-贾至</p>
<p>草色青青柳色黄，桃花历乱李花香。</p>
<p>东风不为吹愁欲，春日偏能惹恨长。</p>
<p> </p>
<p>【云】  唐五代-来鹄</p>
<p>千形万象竟还空，映水藏山片复重。</p>
<p>无限旱苗枯欲尽，悠悠闲处作奇峰。</p>
<p> </p>
<p>【长相思二首】  唐五代-李白</p>
<p>长相思，在长安。</p>
<p>络纬秋啼金井阑，微霜凄凄簟色寒。</p>
<p>孤灯不明思欲绝，卷帷望月空长叹。</p>
<p>美人如花隔云端，</p>
<p>上有青冥之长天，下有渌水之波澜。</p>
<p>天长地远魂飞苦，梦魂不到关山难。</p>
<p>长相思，摧心肝。</p>
<p>日色欲尽花含烟，月明如素愁不眠。</p>
<p>赵瑟初停凤凰柱，蜀琴欲奏鸳鸯弦。</p>
<p>此曲有意无人传，愿随春风寄燕然。</p>
<p>忆君迢迢隔青天，</p>
<p>昔日横波目，今为流泪泉。</p>
<p>不信妾肠断，归来看取明镜前。</p>
<p> </p>
<p>【春思】  唐五代-李白</p>
<p>燕草如碧丝，秦桑低绿枝。</p>
<p>当君怀归日，是妾断肠时。</p>
<p>春风不相识，何事入罗帏。</p>
<p> </p>
<p>【春夜洛城闻笛】  唐五代-李白</p>
<p>谁家玉笛暗飞声？散入春风满洛城。</p>
<p>此夜曲中闻折柳，何人不起故园情！</p>
<p> </p>
<p>【独坐敬亭山】  唐五代-李白</p>
<p>众鸟高飞尽，孤云独去闲。</p>
<p>相看两不厌，只有敬亭山。</p>
<p> </p>
<p>【短歌行】  唐五代-李白</p>
<p>白日何短短！百年苦易满。</p>
<p>苍穹浩茫茫，万劫太极长。</p>
<p>麻姑垂两鬓，一半已成霜。</p>
<p>天公见玉女，大笑亿千场。</p>
<p>吾欲揽六龙，回车挂扶桑。</p>
<p>北斗酌美酒，劝龙各一觞。</p>
<p>富贵非所愿，为人驻流光。</p>
<p> </p>
<p>【黄鹤楼送孟浩然之广陵】  唐五代-李白</p>
<p>故人西辞黄鹤楼，烟花三月下扬州。</p>
<p>孤帆远影碧空尽，唯见长江天际流。</p>
<p> </p>
<p>【客中作】  唐五代-李白</p>
<p>兰陵美酒郁金香，玉碗盛来琥珀光。</p>
<p>但使主人能醉客，不知何处是他乡。</p>
<p> </p>
<p>【临路歌】  唐五代-李白</p>
<p>大鹏飞兮振八裔，中天摧兮力不济。</p>
<p>馀风激兮万世，游扶桑兮挂石袂。</p>
<p>后人得之传此，仲尼亡兮谁为出涕？</p>
<p> </p>
<p>【渌水曲】  唐五代-李白</p>
<p>渌水明秋日，南湖采白蘋。</p>
<p>荷花娇欲语，愁杀荡舟人。</p>
<p> </p>
<p>【菩萨蛮】  唐五代-李白</p>
<p>平林漠漠烟如织，寒山一带伤心碧。</p>
<p>暝色入高楼，有人楼上愁。</p>
<p>玉阶空伫立，宿鸟归飞急。</p>
<p>何处是归程，长亭更短亭。</p>
<p> </p>
<p>【清平调三首】  唐五代-李白</p>
<p>云想衣裳花想容，春风拂槛露华浓。</p>
<p>若非群玉山头见，会向瑶台月下逢。</p>
<p>一枝红艳露凝香，云雨巫山枉断肠。</p>
<p>借问汉宫谁得似，可怜飞燕倚新妆。</p>
<p>名花倾国两相欢，常得君王带笑看。</p>
<p>解释春风无限恨，沉香亭北倚阑干。</p>
<p> </p>
<p> </p>
<p> </p>
<p> </p>
<p> </p>
<p>【秋风清】唐五代-李白</p>
<p>秋风清，秋月明，</p>
<p>落叶聚还散，寒鸦栖复惊。</p>
<p>相思相见知何日，此时此夜难为情。</p>
<p>入我相思门，知我相思苦。</p>
<p>长相思兮长相忆，短相思兮无穷极。</p>
<p>早知如此绊人心，还如当初不相识。</p>
<p> </p>
<p>【山中对酌】  唐五代-李白</p>
<p>两人对酌山花开，一杯一杯再一杯。</p>
<p>我醉欲眠卿可去，明朝有意抱琴来。</p>
<p> </p>
<p>【山中问答】  唐五代-李白</p>
<p>问余何事栖碧山，笑而不答心自闲。</p>
<p>桃花流水窅然去，别有天地非人间。</p>
<p> </p>
<p>【望庐山瀑布】  李白</p>
<p>日照香炉生紫烟，遥看瀑布挂前川。</p>
<p>飞流直下三千尺，疑是银河落九天。</p>
<p> </p>
<p>【望天门山】  唐五代-李白</p>
<p>天门中断楚江开，碧水东流至此回。</p>
<p>两岸青山相对出，孤帆一片日边来。</p>
<p> </p>
<p>【宣城见杜鹃花】唐五代-李白</p>
<p>蜀国曾闻子规鸟，宣城还见杜鹃花。</p>
<p>一叫一回肠一断，三春三月忆三巴。</p>
<p> </p>
<p>【怨情】  唐五代-李白</p>
<p>美人卷珠帘，深坐颦蛾眉。</p>
<p>但见泪痕湿，不知心恨谁。</p>
<p> </p>
<p>【月下独酌】  唐五代-李白</p>
<p>花间一壶酒，独酌无相亲。举杯邀明月，</p>
<p>对影成三人。月既不解饮，影徒随我身。</p>
<p>暂伴月将影，行乐须及春。我歌月徘徊，</p>
<p>我舞影零乱。醒时同交欢，醉后各分散。</p>
<p>永结无情游，相期邈云汉。</p>
<p>【早发白帝城】  唐五代-李白</p>
<p>朝辞白帝彩云间，千里江陵一日还。</p>
<p>两岸猿声啼不住，轻舟已过万重山。</p>
<p> </p>
<p>【赠汪伦】  唐五代-李白</p>
<p>李白乘舟将欲行，忽闻岸上踏歌声。</p>
<p>桃花潭水深千尺，不及汪伦送我情。</p>
<p> </p>
<p>【绣岭宫词】  唐五代-李洞</p>
<p>春日迟迟春草绿，野棠开尽飘香玉。</p>
<p>绣岭宫前鹤发翁，犹唱开元太平曲。</p>
<p> </p>
<p>【钓鱼诗】  唐五代-李贺</p>
<p>秋水钓红渠，仙人待素书。</p>
<p>菱丝萦独茧，菰米蛰双鱼。</p>
<p>斜竹垂清沼，长纶贯碧虚。</p>
<p>饵悬春蜥蜴，钩坠小蟾蜍。</p>
<p>詹子情无限，龙阳恨有余。</p>
<p>为看烟浦上，楚女泪沾裾。</p>
<p> </p>
<p>【湖中曲】  唐五代-李贺</p>
<p>长眉越沙采兰若，桂叶水荭春漠漠。</p>
<p>横船醉眠白昼闲，渡口梅风歌扇薄。</p>
<p>燕钗玉股照青渠，越王娇郎小字书。</p>
<p>蜀纸封巾报云鬓，晚漏壶中水淋尽。</p>
<p> </p>
<p>【蝴蝶飞】  唐五代-李贺</p>
<p>杨花扑帐春云热，龟甲屏风醉眼缬。</p>
<p>东家蝴蝶西家飞，白骑少年今日归。</p>
<p> </p>
<p>【绿水词】  唐五代-李贺</p>
<p>今宵好风月，阿侯在何处？</p>
<p>为有倾人色，翻成足愁苦。</p>
<p>东湖采莲叶，南湖拔蒲根。</p>
<p>未持寄小姑，且持感愁魂。</p>
<p> </p>
<p> </p>
<p> </p>
<p>【蜀国弦】  唐五代-李贺</p>
<p>枫香晚花静，锦水南山影。</p>
<p>惊石坠猿哀，竹云愁半岭。</p>
<p>凉月生秋浦，玉沙粼粼光。</p>
<p>谁家红泪客，不忍过瞿塘。</p>
<p> </p>
<p>【巫山高】  唐五代-李贺</p>
<p>碧丛丛，高插天，大江翻澜神曳烟。</p>
<p>楚魂寻梦风飒然，晓风飞雨生苔钱。</p>
<p>瑶姬一去一千年，丁香筇竹啼老猿。</p>
<p>古祠近月蟾桂寒，椒花坠红湿云间。</p>
<p> </p>
<p>【春行即兴】  唐五代-李华</p>
<p>宜阳城下草萋萋，涧水东流复向西。</p>
<p>芳树无人花自落，春山一路鸟空啼。</p>
<p> </p>
<p>【书院二小松】  唐五代-李群玉</p>
<p>一双幽色出凡尘， 数粒秋烟二尺鳞。</p>
<p>从此静窗闻细韵， 琴声长伴读书人。</p>
<p> </p>
<p>【北齐二首】  唐五代-李商隐</p>
<p>一笑相倾国便亡，何劳荆棘始堪伤。</p>
<p>小怜玉体横陈夜，已报周师入晋阳。</p>
<p>巧笑知堪敌万机，倾城最在著戎衣。</p>
<p>晋阳已陷休回顾，更请君王猎一围。</p>
<p> </p>
<p>【嫦娥】  唐五代-李商隐</p>
<p>云母屏风烛影深，长河渐落晓星沉。</p>
<p>嫦娥应悔偷灵药，碧海青天夜夜心。</p>
<p> </p>
<p>【花下醉】  唐五代-李商隐</p>
<p>寻芳不觉醉流霞，倚树沉眠日已斜。</p>
<p>客散酒醒深夜后，更持红烛赏残花。</p>
<p> </p>
<p>【柳】唐五代-李商隐</p>
<p>曾逐东风拂舞筵，乐游春苑断肠天。</p>
<p>如何肯到清秋日，已带斜阳又带蝉。</p>
<p> </p>
<p>【落花】  唐五代-李商隐</p>
<p>高阁客竟去，小园花乱飞。</p>
<p>参差连曲陌，迢递送斜晖。</p>
<p>肠断未忍扫，眼穿仍欲归。</p>
<p>芳心向春尽，所得是沾衣。</p>
<p> </p>
<p>【暮秋独游曲江】唐五代-李商隐</p>
<p>荷叶生时春恨生，荷叶枯时秋恨成。</p>
<p>深知身在情长在，怅望江头江水声。</p>
<p> </p>
<p>【屏风】唐五代-李商隐</p>
<p>六曲连环接翠帷，高楼半夜酒醒时。</p>
<p>掩灯遮雾密如此，雨落月明两不知。</p>
<p> </p>
<p>【无题】  唐五代-李商隐</p>
<p>相见时难别亦难，东风无力百花残。</p>
<p>春蚕到死丝方尽，蜡炬成灰泪始干。</p>
<p>晓镜但愁云鬓改，夜吟应觉月光寒。</p>
<p>蓬山此去无多路，青鸟殷勤为探看。</p>
<p> </p>
<p>【无题】  唐五代-李商隐</p>
<p>昨夜星辰昨夜风，画楼西畔桂堂东。</p>
<p>身无彩凤双飞翼，心有灵犀一点通。</p>
<p>隔座送钩春酒暖，分曹射覆蜡灯红。</p>
<p>嗟余听鼓应官去，走马兰台类转蓬。</p>
<p> </p>
<p>【无题二首】  唐五代-李商隐</p>
<p>来是空言去绝踪，月斜楼上五更钟。</p>
<p>梦为远别啼难唤，书被催成墨未浓。</p>
<p>蜡照半笼金翡翠，麝薰微度绣芙蓉。</p>
<p>刘郎已恨蓬山远，更隔蓬山一万重。</p>
<p>飒飒东风细雨来，芙蓉塘外有轻雷。</p>
<p>金蟾啮锁烧香入，玉虎牵丝汲井回。</p>
<p>贾氏窥帘韩掾少，宓妃留枕魏王才。</p>
<p>春心莫共花争发，一寸相思一寸灰。</p>
<p> </p>
<p> </p>
<p> </p>
<p>【夜雨寄北】  唐五代-李商隐</p>
<p>君问归期未有期，巴山夜雨涨秋池。</p>
<p>何当共剪西窗烛，却话巴山夜雨时。</p>
<p> </p>
<p>【登山】唐五代-李涉</p>
<p>终日昏昏醉梦间，忽闻春尽强登山。</p>
<p>因过竹院逢僧话，又得浮生半日闲。</p>
<p> </p>
<p>【再宿武关】  唐五代-李涉</p>
<p>远别秦城万里游，乱山高下出商州。</p>
<p>关门不锁寒溪水，一夜潺湲送客愁。</p>
<p> </p>
<p>【悯农】  唐五代-李绅</p>
<p>锄禾日当午，汗滴禾下土。</p>
<p>谁知盘中餐，粒粒皆辛苦。</p>
<p>春种一粒粟，秋成万颗子。</p>
<p>四海无闲田，农夫犹饿死。</p>
<p> </p>
<p>巫山一段云】  唐五代-李珣</p>
<p>古庙依青嶂，行宫枕碧流。</p>
<p>水声山色锁妆楼。往事思悠悠。</p>
<p>云雨朝还暮，烟花春复秋。</p>
<p>啼猿何必近孤舟。行客自多愁。</p>
<p> </p>
<p>【相思怨】唐五代-李冶</p>
<p>人道海水深，不抵相思半。</p>
<p>海水尚有涯，相思渺无畔。</p>
<p>携琴上高楼，楼虚月华满。</p>
<p>弹著相思曲，弦肠一时断。</p>
<p> </p>
<p>【汴河曲】  唐五代-李益</p>
<p>汴水东流无限春，隋家宫阙已成尘。</p>
<p>行人莫上长堤望，风起杨花愁杀人。</p>
<p> </p>
<p>【春夜闻笛】  唐五代-李益</p>
<p>寒山吹笛唤春归，迁客相看泪满衣。</p>
<p>洞庭衣夜无穷雁，不待天明尽北飞。</p>
<p> </p>
<p>【从军北征】  唐五代-李益</p>
<p>天山雪后海风寒，横笛遍吹行路难。</p>
<p>碛里征人三十万，一时回首月中看。</p>
<p> </p>
<p>【洛桥】  唐五代-李益</p>
<p>金谷园中柳，春来似舞腰。</p>
<p>那堪好风景，独上洛阳桥。</p>
<p> </p>
<p>【隋宫燕】  唐五代-李益</p>
<p>燕语如伤旧国春，宫花欲落旋成尘。</p>
<p>自从一闭风光后，几度飞来不见人。</p>
<p> </p>
<p>【行舟】  唐五代-李益</p>
<p>柳花飞入正行舟，卧引菱花信碧流。</p>
<p>闻道风光满扬子，天晴共上望乡楼。</p>
<p> </p>
<p>【诣红楼院寻广宣不遇留题】  唐五代-李益</p>
<p>柿叶翻红霜景秋，碧天如水倚红楼。</p>
<p>隔窗爱竹无人问，遣向邻房觅户钩。</p>
<p> </p>
<p>【采桑子】唐五代-李煜</p>
<p>亭前春逐红英尽，舞态徘徊。</p>
<p>细雨霏微，不放双眉时暂开。</p>
<p>绿窗冷静芳音断，香印成灰。</p>
<p>可奈情怀，欲睡朦胧入梦来。</p>
<p> </p>
<p>【蝶恋花】  唐五代-李煜</p>
<p>遥夜亭皋闲信步，乍过清明，早觉伤春暮。</p>
<p>数点雨声风约住，朦胧淡月云来去。</p>
<p>桃李依依春暗度，谁在秋千，笑里低低语。</p>
<p>一片芳心千万绪，人间没个安排处。</p>
<p> </p>
<p>【浣溪沙】  唐五代-李煜</p>
<p>转烛飘蓬一梦归，欲寻陈迹怅人非，</p>
<p>天教心愿与身违。待月池台空逝水，</p>
<p>荫花楼阁谩斜晖，登临不惜更沾衣。</p>
<p> </p>
<p> </p>
<p>【浪淘沙】  五代-李煜</p>
<p>帘外雨潺潺，春意阑珊。</p>
<p>罗衾不耐五更寒。</p>
<p>梦里不知身是客，一晌贪欢。</p>
<p>独自莫凭栏，无限江山，别时容易见时难。</p>
<p>流水落花春去也，天上人间。</p>
<p> </p>
<p>菩萨蛮】五代-李煜</p>
<p>花明月暗笼轻雾，今宵好向郎边去。</p>
<p>刬袜步香阶，手提金缕鞋。</p>
<p>画堂南畔见，一向偎人颤。</p>
<p>奴为出来难，教郎恣意怜。</p>
<p> </p>
<p>【清平乐】五代-李煜</p>
<p>别来春半，触目柔肠断。</p>
<p>砌下落梅如雪乱，拂了一身还满。</p>
<p>雁来音信无凭，路遥归梦难成。</p>
<p>离恨恰如春草，更行更远还生。</p>
<p> </p>
<p>【相见欢】  五代-李煜</p>
<p>无言独上西楼，月如钩，</p>
<p>寂寞梧桐深院锁清秋。</p>
<p>剪不断，理还乱，是离愁，</p>
<p>别是一般滋味在心头。</p>
<p> </p>
<p>【谢新恩】五代-李煜</p>
<p>樱花落尽阶前月，象床愁倚薰笼。</p>
<p>远似去年今日，恨还同。</p>
<p>双鬟不整云憔悴，泪沾红抹胸。</p>
<p>何处相思苦，纱窗醉梦中。</p>
<p> </p>
<p>【虞美人】  五代-李煜</p>
<p>春花秋月何时了，往事知多少。</p>
<p>小楼昨夜又东风，故国不堪回首月明中。</p>
<p>雕栏玉砌应犹在，只是朱颜改。</p>
<p>问君能有几多愁，恰似一江春水向东流。</p>
<p> </p>
<p> </p>
<p>【偶书】  唐五代-刘叉</p>
<p>日出扶桑一丈高，人间万事细如毛。</p>
<p>野夫怒见不平处，磨损胸中万古刀。</p>
<p> </p>
<p>逢雪宿芙蓉山主人】  唐五代-刘长卿</p>
<p>日暮苍山远，天寒白屋贫。</p>
<p>柴门闻犬吠，风雪夜归人。</p>
<p> </p>
<p>【春怨】  唐五代-刘方平</p>
<p>纱窗日落渐黄昏，金屋无人见泪痕。</p>
<p>寂寞空庭春欲晚，梨花满地不开门。</p>
<p> </p>
<p>【月夜】  唐五代-刘方平</p>
<p>更深月色半人家，北斗阑干南斗斜。</p>
<p>今夜偏知春气暖，虫声新透绿窗纱。</p>
<p> </p>
<p>【阙题】  唐五代-刘慎虚</p>
<p>道由白云尽，春与青溪长。时有落花至，</p>
<p>远闻流水香。闲门向山路，深柳读书堂。</p>
<p>幽映每白日，清辉照衣裳。</p>
<p> </p>
<p>【春词】  唐五代-刘禹锡</p>
<p>新妆宜面下朱楼，深锁春光一院愁。</p>
<p>行到中庭数花朵，晴蜓飞上玉搔头。</p>
<p> </p>
<p>【纥那曲】唐五代-刘禹锡</p>
<p>杨柳郁青青，竹枝无限情。</p>
<p>同郎一回顾，听唱纥那声。</p>
<p> </p>
<p>【柳枝词】  唐五代-刘禹锡</p>
<p>清江一曲柳千条，二十年前旧板桥。</p>
<p>曾与美人桥上别，恨无消息到今朝。</p>
<p> </p>
<p>【秋词二首】  唐五代-刘禹锡</p>
<p>自古逢秋悲寂寥，我言秋日胜春朝。</p>
<p>晴空一鹤排云上，便引诗情到碧霄。</p>
<p>山明水净夜来霜， 数树深红出浅黄。</p>
<p>试上高楼清入骨，岂如春色嗾人狂。</p>
<p>【踏歌词】  唐五代-刘禹锡</p>
<p>日暮江南闻竹枝，南人行乐北人悲。</p>
<p>自从雪里唱新曲，直到三春花尽时。</p>
<p> </p>
<p>【望洞庭】  唐五代-刘禹锡</p>
<p>湖光秋月两相和，潭面无风镜未磨。</p>
<p>遥望洞庭山水色，白银盘里一青螺。</p>
<p> </p>
<p>【乌衣巷】  唐五代-刘禹锡</p>
<p>朱雀桥边野草花，乌衣巷口夕阳斜。</p>
<p>旧时王谢堂前燕，飞入寻常百姓家。</p>
<p> </p>
<p>【潇湘神】  唐五代-刘禹锡</p>
<p>湘水流，湘水流，九疑云物至今秋。</p>
<p>若问二妃何处所，零陵芳草露中愁。</p>
<p> </p>
<p>【杨柳枝】  唐五代-刘禹锡</p>
<p>南陌东城春草时，相逢何处不依依？</p>
<p>桃红李白皆夸好，须得垂杨相发挥。</p>
<p> </p>
<p>【杨柳枝】  唐五代-刘禹锡</p>
<p>轻盈袅娜占年华，舞榭妆楼处处遮。</p>
<p>春尽絮飞留不得，随风好去落人家。</p>
<p> </p>
<p>【杨柳枝】  唐五代-刘禹锡</p>
<p>巫山巫峡杨柳多，朝云暮雨远相和。</p>
<p>因想阳台无限事，为君回唱竹枝歌。</p>
<p> </p>
<p>【忆江南】  唐五代-刘禹锡</p>
<p>春去也，共惜艳阳年。</p>
<p>犹有桃花流水上，无辞竹叶醉尊前。</p>
<p>惟待见青天。</p>
<p> </p>
<p>【竹枝】  唐五代-刘禹锡</p>
<p>山桃红花满山头，蜀江春水拍山流。</p>
<p>花红易衰似郎意，水流无限似侬情。</p>
<p> </p>
<p> </p>
<p>【竹枝】  唐五代-刘禹锡</p>
<p>杨柳青青江水平，闻郎江上唱歌声。</p>
<p>东边日出西边雨，道是无晴却有晴。</p>
<p> </p>
<p>【江雪】  唐五代-柳宗元</p>
<p>千山鸟飞绝，万径人踪灭。</p>
<p>孤舟蓑笠翁，独钓寒江雪。</p>
<p> </p>
<p>【柳州二月榕叶落尽偶题】  唐五代-柳宗元</p>
<p>宦情羁思共凄凄，春半如秋意转迷。</p>
<p>山城过雨百花尽，榕叶满庭莺乱啼。</p>
<p> </p>
<p>【临江仙】  唐五代-毛文锡</p>
<p>暮蝉声尽落斜阳，银蟾影挂潇湘。</p>
<p>黄陵庙侧水茫然。</p>
<p>楚江红树，烟雨隔高唐。</p>
<p>岸泊鱼灯风飐碎，白萍远散浓香。</p>
<p>灵娥鼓瑟韵清商。</p>
<p>朱弦凄切，云散碧天长。</p>
<p> </p>
<p>【登科后】  唐五代-孟郊</p>
<p>昔日龌龊不足夸，今朝放荡思无涯。</p>
<p>春风得意马蹄疾，一日看尽长安花。</p>
<p> </p>
<p>【巫山曲】  唐五代-孟郊</p>
<p>巴江上峡重复重，阳台碧峭十二峰。</p>
<p>荆王猎时逢暮雨，夜卧高丘梦神女。</p>
<p>轻红流烟湿艳姿，行云飞去明星稀。</p>
<p>目极魂断望不见，猿啼三声泪滴衣。</p>
<p> </p>
<p>【游子吟】  唐五代-孟郊</p>
<p>慈母手中线，游子身上衣。</p>
<p>临行密密缝，意恐迟迟归。</p>
<p>谁言寸草心，报得三春晖。</p>
<p> </p>
<p> </p>
<p> </p>
<p> </p>
<p>【千里送鹅毛】唐五代-缅伯高</p>
<p>将贡唐朝，山高路遥。</p>
<p>沔阳湖失去倒地鹅，哭号号。</p>
<p>上复唐天子，可饶缅伯高？</p>
<p>礼轻情意重，千里送鹅毛！</p>
<p> </p>
<p>【江城子】  唐五代-牛峤</p>
<p>郊鶄飞起郡城东。</p>
<p>碧江空，半滩风。</p>
<p>越王宫殿，蘋叶藕花中。</p>
<p>帘卷水楼鱼浪起，千片雪，雨濛濛。</p>
<p> </p>
<p>【南乡子】唐五代-欧阳炯</p>
<p>路入南中，桄榔叶暗蓼花红。</p>
<p>两岸人家微雨后，收红豆，</p>
<p>树底纤纤抬素手。</p>
<p> </p>
<p>【杂诗】唐五代-唐无名氏</p>
<p>花落长川草色青，暮山重迭雨冥冥。</p>
<p>逢春便觉飘蓬苦，今日分飞一涕零。</p>
<p> </p>
<p>【无题】唐五代-唐彦谦</p>
<p>细草铺茵绿满堤，燕飞晴日正迟迟。</p>
<p>寻芳陌上花似锦，折得东风第一枝。</p>
<p> </p>
<p>【凉州曲】  唐五代-王翰</p>
<p>葡萄美酒夜光杯，欲饮琵琶马上催。</p>
<p>醉卧沙场君莫笑，古来征战几人回。</p>
<p> </p>
<p>【雨晴】  唐五代-王驾</p>
<p>雨前初见花间蕊，雨后全无叶底花。</p>
<p>蜂蝶纷纷过墙去，却疑春色在邻家。</p>
<p> </p>
<p>【古别离】唐五代-王缙</p>
<p>下阶欲别离，相对映兰丛。</p>
<p>含辞未及吐，泪落兰丛中。</p>
<p>高堂秋静日，罗衣飘暮风。</p>
<p>谁能待明月，回首见床空。</p>
<p>【梅】唐五代-王淇</p>
<p>不受尘埃半点侵，竹篱茅舍自甘心。</p>
<p>只因误识林和靖，惹得诗人说到今。</p>
<p> </p>
<p>【滁州西涧】  唐五代-韦应物</p>
<p>独怜幽草涧边生，上有黄鹂深树鸣。</p>
<p>春潮带雨晚来急，野渡无人舟自横。</p>
<p> </p>
<p>【寄李儋元锡】  唐五代-韦应物</p>
<p>去年花里逢君别，今日花开又一年。</p>
<p>世事茫茫难自料，春愁黯黯独成眠。</p>
<p>身多疾病思田里，邑有流亡愧俸钱。</p>
<p>闻道欲来相问讯，西楼望月几回圆。</p>
<p> </p>
<p>【归国谣】唐五代-韦庄</p>
<p>春欲暮，满地落花红带雨。</p>
<p>惆怅玉笼鹦鹉，单栖无伴侣。</p>
<p>南望去程何许？问花花不语，</p>
<p>早晚得同归去，恨无双翠羽。</p>
<p> </p>
<p>【河传】唐五代-韦庄</p>
<p>锦浦，春女，绣衣金缕。</p>
<p>雾薄云轻，花深柳暗，</p>
<p>时节正是清明，雨初晴。</p>
<p>玉鞭魂断烟霞路，莺莺语，一望巫山雨。</p>
<p>香尘隐映，遥见翠栏红楼，黛眉愁。</p>
<p> </p>
<p>【菩萨蛮】唐五代-韦庄</p>
<p>劝君今夜须沉醉，樽前莫话明朝事。</p>
<p>珍重主人心，酒深情亦深。须愁春漏短，</p>
<p>莫诉金杯满。遇酒且呵呵，人生能几何！</p>
<p> </p>
<p>【小重山】  唐五代-韦庄</p>
<p>春到长门春草青，玉阶花露滴，月胧明。</p>
<p>东风吹断紫箫声。宫漏促，帘外嘀晓莺。</p>
<p>愁极梦难成，红妆流宿泪，不胜情。</p>
<p>手挼裙带绕阶行，</p>
<p>思君切，罗幌暗尘生。</p>
<p>【忆昔】  唐五代-韦庄</p>
<p>昔年曾向五陵游，子夜歌清月满楼。</p>
<p>银烛树前长似昼，露桃花里不知秋。</p>
<p>西园公子名无忌，南国佳人号莫愁。</p>
<p>今日乱离俱是梦，夕阳唯见水东流！</p>
<p> </p>
<p>【菩萨蛮】唐五代-温庭筠</p>
<p>满宫明月梨花白，故人万里关山隔。</p>
<p>金雁一双飞，泪痕沾绣衣。</p>
<p>小园芳草绿，家住越溪曲。</p>
<p>杨柳色依依，燕归君不归。</p>
<p> </p>
<p>【菩萨蛮】唐五代-温庭筠</p>
<p>蕊黄无限当山额，宿妆隐笑纱窗隔。</p>
<p>相见牡丹时，暂来还别离。</p>
<p>翠钗金作股，钗上蝶双舞。</p>
<p>心事竟谁知，月明花满枝。</p>
<p> </p>
<p>【谢亭送别】唐五代-徐浑</p>
<p>劳歌一曲解行舟，红叶青山水急流。</p>
<p>日暮酒醒人已远，满天风雨下西楼。</p>
<p> </p>
<p>【谢亭送别】  唐五代-许浑</p>
<p>劳歌一曲解行舟，红叶青山水急流。</p>
<p>日暮酒醒人已远，满天风雨下西楼。</p>
<p> </p>
<p>【柳絮】唐五代-薛涛</p>
<p>二月杨花轻复微，春风摇荡惹人衣。</p>
<p>他家本是无情物，一向南飞又北飞。</p>
<p> </p>
<p>【江陵愁望寄子安】唐五代-鱼玄机</p>
<p>枫叶千枝复万枝，江桥掩映暮帆迟。</p>
<p>忆君心似西江水，日夜东流无歇时。</p>
<p> </p>
<p>【菊花】  唐五代-元稹</p>
<p>秋丛绕舍似陶家，遍绕篱边日渐斜。</p>
<p>不是花中偏爱菊，此花开尽更无花。</p>
<p> </p>
<p>【离思五首其四】  唐五代-元稹</p>
<p>曾经沧海难为水， 除却巫山不是云。</p>
<p>取次花丛懒回顾， 半缘修道半缘君。</p>
<p> </p>
<p>【枫桥夜泊】  唐五代-张继</p>
<p>月落乌啼霜满天，江枫渔火对愁眠。</p>
<p>姑苏城外寒山寺，夜半钟声到客船。</p>
<p> </p>
<p>【寄人】  唐五代-张泌</p>
<p>别梦依依到谢家，小廊回合曲阑斜。</p>
<p>多情只有春庭月，犹为离人照落花。</p>
<p> </p>
<p>【早梅】  唐五代-张谓</p>
<p>一树寒梅白玉条，迥临村路傍溪桥。</p>
<p>不知近水花先发，疑是经冬雪未消。</p>
<p> </p>
<p>【桃花溪】  唐五代-张旭</p>
<p>隐隐飞桥隔野烟，石矶西畔问渔船。</p>
<p>桃花尽日随流水，洞在清溪何处边。</p>
<p> </p>
<p>【海棠】  唐五代-郑谷</p>
<p>春风用意匀颜色，销得携觞与赋诗。</p>
<p>秾丽最宜新著雨，娇娆全在欲开时。</p>
<p>莫愁粉黛临窗懒，梁广丹青点笔迟。</p>
<p>朝醉暮吟看不足，羡他蝴蝶宿深枝。</p>
<p> </p>
<p>【淮上与友人别】  唐五代-郑谷</p>
<p>扬子江头杨柳春，杨花愁杀渡江人。</p>
<p>数声风笛离亭晚，君向潇湘我向秦。</p>
<p> </p>
<p>【咏鹅】  唐五代-骆宾王</p>
<p>鹅，鹅，鹅，曲项向天歌。</p>
<p>白毛浮绿水，红掌拨清波。</p>
<p> </p>
<p>【登鹳雀楼】  唐五代-王之涣</p>
<p>白日依山尽，黄河入海流。</p>
<p>欲穷千里目，更上一层楼。</p>
<p> </p>
<p>【凉州词】  唐五代-王之涣</p>
<p>黄河远上白云间，一片孤城万仞山。</p>
<p>羌笛何须怨杨柳，春风不度玉门关。</p>
<p> </p>
<p>【春晓】  唐五代-孟浩然</p>
<p>春眠不觉晓，处处闻啼鸟。</p>
<p>夜来风雨声，花落知多少。</p>
<p> </p>
<p>【登望楚山最高顶】  唐五代-孟浩然</p>
<p>山水观形胜，襄阳美会稽。</p>
<p>最高唯 望楚，曾未一攀跻。</p>
<p>石壁疑削成，众山比全低。</p>
<p>晴明试登陟，目极无端倪。</p>
<p>云梦掌中小，武陵花处迷。</p>
<p>暝还归骑下，萝月映深溪。</p>
<p> </p>
<p>【留别王维】  唐五代-孟浩然</p>
<p>寂寂竟何待，朝朝空自归。</p>
<p>欲寻芳草去，惜与故人违。</p>
<p>当路谁相假，知音世所稀。</p>
<p>只应守寂寞，还掩故园扉。</p>
<p> </p>
<p>【清明日宴梅道士房】唐五代-孟浩然</p>
<p>林卧愁春尽，开轩览物华。</p>
<p>忽逢青鸟使，邀入赤松家。</p>
<p>丹灶初开火，仙桃正发花。</p>
<p>童颜若可驻，何惜醉流霞！</p>
<p> </p>
<p>【秋登兰山寄张五】  唐五代-孟浩然</p>
<p>北山白云里，隐者自怡悦。</p>
<p>相望试登高，心随雁飞灭。</p>
<p>愁因薄暮起，兴是清秋发。</p>
<p>时见归村人，沙行渡头歇。</p>
<p>天边树若荠，江畔舟如月。</p>
<p>何当载酒来，共醉重阳节。</p>
<p> </p>
<p> </p>
<p> </p>
<p>【宿建德江】  唐五代-孟浩然</p>
<p>移舟泊烟渚，日暮客愁新。</p>
<p>野旷天低树，江清月近人。</p>
<p> </p>
<p>【宿桐庐江寄广陵旧游】唐五代-孟浩然</p>
<p>山暝听猿愁，沧江急夜流。</p>
<p>风鸣两岸叶，月照一孤舟。</p>
<p>建德非吾土，维扬忆旧游。</p>
<p>还将两行泪，遥寄海西头。</p>
<p> </p>
<p>【晚泊浔阳望庐山】唐五代-孟浩然</p>
<p>挂席几千里，名山都未逢。</p>
<p>泊舟浔阳郭，始见香炉峰。</p>
<p>尝读远公传，永怀尘外踪。</p>
<p>东林精舍近，日暮空闻钟。</p>
<p> </p>
<p>【万山潭作】唐五代-孟浩然</p>
<p>垂钓坐磐石，水清心亦闲。</p>
<p>鱼行潭树下，猿挂岛藤间。</p>
<p>游女昔解佩，传闻于此山。</p>
<p>求之不可得，沿月棹歌还。</p>
<p> </p>
<p>【夏日南亭怀辛大】  唐五代-孟浩然</p>
<p>山光忽西落，池月渐东上。</p>
<p>散发乘夜凉，开轩卧闲敞。</p>
<p>荷风送香气，竹露滴清响。</p>
<p>欲取鸣琴弹，恨无知音赏。</p>
<p>感此怀故人，中宵劳梦想。</p>
<p> </p>
<p>【耶溪泛舟】  唐五代-孟浩然</p>
<p>落景馀清晖，轻桡弄溪渚。</p>
<p>澄明爱水物，临泛何容与。</p>
<p>白首垂钓翁，新妆浣纱女。</p>
<p>相看未相识，脉脉不得语。</p>
<p> </p>
<p> </p>
<p> </p>
<p> </p>
<p>【早寒有怀】  唐五代-孟浩然</p>
<p>木落雁南渡，北风江上寒。</p>
<p>我家襄水曲，遥隔楚云端。</p>
<p>乡泪客中尽，孤帆天际看。</p>
<p>迷津欲有问，平海夕漫漫。</p>
<p> </p>
<p>【送杜十四之江南】  唐五代-孟浩然</p>
<p>荆吴相接水为乡，君去春江正渺茫。</p>
<p>日暮征帆何处泊？天涯一望断人肠。</p>
<p> </p>
<p>【渡浙江问舟中人】  唐五代-孟浩然</p>
<p>潮落江平未有风，扁舟共济与君同。</p>
<p>时时引领望天未，何处青山是越中？</p>
<p> </p>
<p>【采莲曲】  唐五代-王昌龄</p>
<p>荷叶罗裙一色裁，芙蓉向脸两边开。</p>
<p>乱入池中看不见，闻歌始觉有人来。</p>
<p> </p>
<p>【长信秋词五首其一】  唐五代-王昌龄</p>
<p>金井梧桐秋叶黄，珠帘不卷夜来霜。</p>
<p>熏笼玉枕无颜色，卧听南宫清漏长。</p>
<p> </p>
<p>【出塞】  唐五代-王昌龄</p>
<p>秦时明月汉时关，万里长征人未还。</p>
<p>但使龙城飞将在，不教胡马度阴山。</p>
<p> </p>
<p>【从军行】  唐五代-王昌龄</p>
<p>烽火城西百尺楼，黄昏独坐海风秋。</p>
<p>更吹羌笛关山月，无那金闺万里愁。</p>
<p> </p>
<p>【从军行】  唐五代-王昌龄</p>
<p>琵琶起舞换新声，总是关山旧别情。</p>
<p>撩乱边愁听不尽，高高秋月照长城。</p>
<p> </p>
<p>【从军行】  唐五代-王昌龄</p>
<p>青海长云暗雪山，孤城遥望玉门关。</p>
<p>黄沙百战穿金甲，不破楼兰终不还。</p>
<p> </p>
<p>【芙蓉楼送辛渐】  唐五代-王昌龄</p>
<p>寒雨连江夜入吴，平明送客楚山孤。</p>
<p>洛阳亲友如相问，一片冰心在玉壶。</p>
<p> </p>
<p>【塞上曲】  唐五代-王昌龄</p>
<p>蝉鸣空桑林，八月萧关道。</p>
<p>出塞入塞寒，处处黄芦草。</p>
<p>从来幽并客，皆共尘沙老。</p>
<p>莫学游侠儿，矜夸紫骝好。</p>
<p> </p>
<p>【塞下曲】  唐五代-王昌龄</p>
<p>饮马渡秋水，水寒风似刀。</p>
<p>平沙日未没，黯黯见临洮。</p>
<p>昔日长城战，咸言意气高。</p>
<p>黄尘足今古，白骨乱蓬蒿。</p>
<p> </p>
<p>【送柴侍御】  唐五代-王昌龄</p>
<p>流水通波接武岗，送君不觉有离伤。</p>
<p>青山一道同云雨，明月何曾是两乡。</p>
<p> </p>
<p>【送郭司仓】唐五代-王昌龄</p>
<p>映门淮水绿，留骑主人心。</p>
<p>明月随良掾，春潮夜夜深。</p>
<p> </p>
<p>【送魏二】  唐五代-王昌龄</p>
<p>醉别江楼橘柚香，江风引雨入舟凉。</p>
<p>忆君遥在潇湘月，愁听清猿梦里长。</p>
<p> </p>
<p>【听流人水调子】  唐五代-王昌龄</p>
<p>孤舟微月对枫林，分付鸣筝与客心。</p>
<p>岭色千重万重雨，断弦收与泪痕深。</p>
<p> </p>
<p>【西宫春怨】  唐五代-王昌龄</p>
<p>西宫夜静百花香， 欲卷珠帘春恨长。</p>
<p>斜抱云和深见月， 朦胧树色隐昭阳。</p>
<p> </p>
<p> </p>
<p> </p>
<p>【白石滩】  唐五代-王维</p>
<p>清浅白石滩，绿蒲向堪把。</p>
<p>家住水东西，浣纱明月下。</p>
<p> </p>
<p>【酬张少府】  唐五代-王维</p>
<p>晚年惟好静，万事不关心。</p>
<p>自顾无长策，空知返旧林。</p>
<p>松风吹解带，山月照弹琴。</p>
<p>君问穷通理，渔歌入浦深。</p>
<p> </p>
<p>【春中田园作】  唐五代-王维</p>
<p>屋上春鸠鸣，村边杏花白。</p>
<p>持斧伐远扬，荷锄觇泉脉。</p>
<p>归燕识故巢，旧人看新历。</p>
<p>临觞忽不御，惆怅远行客。</p>
<p> </p>
<p>【归嵩山作】  唐五代-王维</p>
<p>清川带长薄，车马去闲闲。</p>
<p>流水如有意，暮禽相与还。</p>
<p>荒城临古渡，落日满秋山。</p>
<p>迢递嵩高下，归来且闭关。</p>
<p> </p>
<p>【过香积寺】  唐五代-王维</p>
<p>不知香积寺，数里入云峰。</p>
<p>古木无人径，深山何处钟。</p>
<p>泉听咽危石，日色冷青松。</p>
<p>薄暮空潭曲，安禅制毒龙。</p>
<p> </p>
<p>【黄花川】唐五代-王维</p>
<p>危径几万转，数里将三休。</p>
<p>回环见徒侣，隐映隔林丘。</p>
<p>飒飒松上雨，潺潺石中流。</p>
<p>静言深溪里，长啸高山头。</p>
<p>望见南山阳，白露霭悠悠。</p>
<p>青皋丽已净，绿树郁如浮。</p>
<p>曾是厌蒙密，旷然销人忧。</p>
<p> </p>
<p> </p>
<p>【积雨辋川庄作】  唐五代-王维</p>
<p>积雨空林烟火迟，蒸藜炊黍饷东菑。</p>
<p>漠漠水田飞白鹭，阴阴夏木啭黄鹂。</p>
<p>山中习静观朝槿，松下清斋折露葵。</p>
<p>野老与人争席罢，海鸥何事更相疑。</p>
<p> </p>
<p>【九月九日忆山东兄弟】  唐五代-王维</p>
<p>独在异乡为异客，每逢佳节倍思亲。</p>
<p>遥知兄弟登高处，遍插茱萸少一人。</p>
<p> </p>
<p>【陇西行】  唐五代-王维</p>
<p>十里一走马，五里一扬鞭。</p>
<p>都护军书至，匈奴围酒泉。</p>
<p>关山正飞雪，烽火断无烟。</p>
<p> </p>
<p>【鹿柴】  唐五代-王维</p>
<p>空山不见人，但闻人语响。</p>
<p>返景入深林，复照青苔上。</p>
<p> </p>
<p>【孟城坳】  唐五代-王维</p>
<p>新家孟城口，古木馀衰柳。</p>
<p>来者复为谁，空悲昔人有。</p>
<p> </p>
<p>【鸟鸣涧】  唐五代-王维</p>
<p>人闲桂花落，夜静春山空。</p>
<p>月出惊山鸟，时鸣春涧中。</p>
<p> </p>
<p>【青溪】  唐五代-王维</p>
<p>言入黄花川，每逐青溪水。</p>
<p>随山将万转，趣途无百里。</p>
<p>声喧乱石中，色静深松里。</p>
<p>漾漾泛菱荇，澄澄映葭苇。</p>
<p>我心素已闲，清川澹如此。</p>
<p>请留盘石上，垂钓将已矣。</p>
<p> </p>
<p>【山中】  唐五代-王维</p>
<p>溪清白石出，天寒红叶稀。</p>
<p>山路元无雨，空翠湿人衣。</p>
<p>【书事】  唐五代-王维</p>
<p>轻阴阁小雨，深院昼慵开。</p>
<p>坐看苍苔色，欲上人衣来。</p>
<p> </p>
<p>【送沈子福之江东】  唐五代-王维</p>
<p>杨柳渡头行客稀， 罟师荡桨向临圻。</p>
<p>惟有相思似春色， 江南江北送君归。</p>
<p> </p>
<p>【送元二使安西】  唐五代-王维</p>
<p>渭城朝雨浥轻尘，客舍青青柳色新。</p>
<p>劝君更尽一杯酒，西出阳关无故人。</p>
<p> </p>
<p>【田园乐七首其六】唐五代-王维</p>
<p>桃红复含宿雨，柳绿更带春烟。</p>
<p>花落家童未扫，莺啼山客犹眠。</p>
<p> </p>
<p>【桃源行】  唐五代-王维</p>
<p>渔舟逐水爱山春，两岸桃花夹古津。</p>
<p>坐看红树不知远，行尽青溪忽值人。</p>
<p>山口潜行始隈隩，山开旷望旋平陆。</p>
<p>遥看一处攒云树，近入千家散花竹。</p>
<p>樵客初传汉姓名，居人未改秦衣服。</p>
<p>居人共住武陵源，还从物外起田园。</p>
<p>月明松下房栊静，日出云山鸡犬喧。</p>
<p>惊闻俗客争来集，竞引还家问都邑。</p>
<p>平明闾巷扫花开，薄暮渔樵乘水入。</p>
<p>初因避地去人间，及至成仙遂不还。</p>
<p>峡里谁知有人事，世中遥望空云山。</p>
<p>不疑灵境难闻见，尘心未尽思乡县。</p>
<p>山洞无论隔山水，辞家终拟长游衍。</p>
<p>自谓经过旧不迷，安知峰壑今来变。</p>
<p>当时只记入山深，青溪几度到云林。</p>
<p>春来遍是桃花水，不辨仙源何处寻。</p>
<p> </p>
<p>【戏题磐石】唐五代-王维</p>
<p>可怜磐石临泉水，复有垂杨拂酒杯。</p>
<p>若道春风不解意，何因吹送落花来。</p>
<p> </p>
<p>【相思】  唐五代-王维</p>
<p>红豆生南国，春来发几枝。</p>
<p>愿君多采撷，此物最相思。</p>
<p> </p>
<p>【杂诗】  唐五代-王维</p>
<p>君自故乡来，应知故乡事。</p>
<p>来日绮窗前，寒梅着花未。</p>
<p> </p>
<p>【早朝】唐五代-王维</p>
<p>柳暗百花明，春深五凤城。城马牌睨晓，</p>
<p>宫并精轶声。方朔金门侍，班姬玉辇迎。</p>
<p>仍图造方土，东海访蓬流。</p>
<p> </p>
<p>【寒食】  唐五代-孟云卿</p>
<p>二月江南花满枝，他乡寒食远堪悲。</p>
<p>贫居往往无烟火，不独明朝为子推。</p>
<p> </p>
<p>【丹阳送韦参军】  唐五代-未命名</p>
<p>丹阳郭里送行舟， 一别心知两地秋。</p>
<p>日晚江南望江北， 寒鸦飞尽水悠悠。</p>
<p> </p>
<p>【江南行】  唐五代-张潮</p>
<p>茨菰叶烂别西湾， 莲子花开不见还。</p>
<p>妾梦不离江上水， 人传郎在凤凰山。</p>
<p> </p>
<p>【春兴】  唐五代-武元衡</p>
<p>杨柳阴阴细雨晴，残花落尽见流莺。</p>
<p>春风一夜吹乡梦，又逐春风到洛城。</p>
<p> </p>
<p>【赠道者】  唐五代-武元衡</p>
<p>麻衣如雪一枝梅，笑掩微妆入梦来。</p>
<p>若到越溪逢越女，红莲池里白莲开。</p>
<p> </p>
<p>【湖口送友人】  唐五代-李频</p>
<p>中流欲暮见湘烟，岸苇无穷接楚田。</p>
<p>去雁远冲云梦雪，离人独上洞庭船。</p>
<p>风波尽日依山转，星汉通霄向水悬。</p>
<p>零落梅花过残腊，故园归去又新年。</p>
<p>【溪上遇雨二首其二】  唐五代-崔道融</p>
<p>坐看黑云衔猛雨，喷洒前山此独睛。</p>
<p>忽惊云雨在头上，却是山前晚照明。</p>
<p> </p>
<p>【途中见杏花】  唐五代-吴融</p>
<p>一枝红艳出墙头，墙外行人正独愁。</p>
<p>长得看来犹有恨，可堪逢处更难留！</p>
<p>林空色暝莺先到，春浅香寒蝶未游。</p>
<p>更忆帝乡千万树，澹烟笼日暗神州。</p>
<p> </p>
<p>【春暮】北宋-曹豳</p>
<p>门外无人问落花，绿阴冉冉遍天涯。</p>
<p>林莺啼到无声处，青草池唐独听蛙。</p>
<p> </p>
<p>【青玉案】北宋-曹组</p>
<p>碧山锦树明秋霁。路转陡，疑无地。</p>
<p>忽有人家临曲水。</p>
<p>竹篱茅舍，酒旗沙岸，一簇成村市。</p>
<p>凄凉只恐乡心起。风楼远，回头谩凝睇。</p>
<p>何处今宵孤馆里？</p>
<p>一声征雁，平窗残月，总是离人泪。</p>
<p> </p>
<p>【惜分飞】  （别吴作）北宋-晁补之</p>
<p>山水光中清无暑，是我消魂别处。</p>
<p>只有多情雨，会人深意留人住。</p>
<p>不见梅花来已暮，未见荷花又去。</p>
<p>图画他年觑，断肠千古苕溪路。</p>
<p> </p>
<p>【浣溪沙】北宋-晁端礼</p>
<p>清润风光雨后天。蔷薇花谢绿窗前。</p>
<p>碧琉璃瓦欲生烟。十里闲情凭蝶梦，</p>
<p>一春幽怨付鲲弦。小楼今夜月重圆。</p>
<p> </p>
<p>【春日】北宋-程颢</p>
<p>云淡风轻近午天，傍花随柳过前川。</p>
<p>时人不识余心乐，将谓偷闲学少年。</p>
<p> </p>
<p> </p>
<p>【郊行即事】北宋-程颢</p>
<p>芳原绿野恣行时，春入遥山碧四围。</p>
<p>兴逐乱红穿柳巷，困临流水坐苔矶。</p>
<p>莫辞盏酒十分劝，只恐风花一片飞。</p>
<p>况是清明好天气，不妨游衍莫忘归。</p>
<p> </p>
<p>【游月殿】北宋-程颢</p>
<p>月坡堤上四徘徊，北有中天百尺台。</p>
<p>万物已随秋气改，一樽聊为晚凉开。</p>
<p>水心云影闲相照，林下泉声静自来。</p>
<p>世事无端何足计，但逢佳节约重陪。</p>
<p> </p>
<p>【江上渔者】  北宋-范仲淹</p>
<p>江上往来人，但爱鲈鱼美。</p>
<p>君看一叶舟，出没风波里。</p>
<p> </p>
<p>【书扇示门人】  北宋-范仲淹</p>
<p>一派青山景色幽，前人田地后人收。</p>
<p>后人收得休欢喜，还有后人在后头。</p>
<p> </p>
<p>【苏幕遮】  北宋-范仲淹</p>
<p>碧云天，黄叶地，秋色连波，波上寒烟翠。</p>
<p>山映斜阳天接水，芳草无情，更在斜阳外。</p>
<p>黯乡魂，追旅思，夜夜除非，好梦留人睡。</p>
<p>明月楼高休独倚，酒入愁肠，化作相思泪。</p>
<p> </p>
<p>【御街行】  北宋-范仲淹</p>
<p>纷纷坠叶飘香砌，夜寂静，寒声碎。</p>
<p>真珠帘卷玉楼空，天淡银河垂地。</p>
<p>年年今夜，月华如练，长是人千里。</p>
<p>愁肠已断无由醉，酒未到，先成泪。</p>
<p>残灯明灭枕头敧，谙尽孤眠滋味。</p>
<p>都来此事，眉间心上，无计相回避。</p>
<p>【蝶恋花】北宋-贺铸</p>
<p>几许伤春春复暮，杨柳清阴，偏碍游丝度。</p>
<p>天际小山桃叶步，白菽花满湔裙处。</p>
<p>竟日微吟长短句，帘影灯昏，心寄胡琴语。</p>
<p>数点雨声风约住，朦胧淡月云来去。</p>
<p>【芳心苦】北宋-贺铸</p>
<p>杨柳回塘，鸳鸯别浦。</p>
<p>绿萍涨断莲舟路。</p>
<p>断无蜂蝶慕幽香，红衣脱尽芳心苦。</p>
<p>返照迎潮，行云带雨。</p>
<p>依依似与骚人语。</p>
<p>当年不肯嫁春风，无端却被秋风误。</p>
<p> </p>
<p>【青玉案】北宋-贺铸</p>
<p>凌波不过横塘路，但目送、芳尘去。</p>
<p>锦瑟华年谁与度？</p>
<p>月台花榭，琐窗朱户，只有春知处。</p>
<p>碧云冉冉蘅皋暮，彩笔新题断肠句。</p>
<p>试问闲愁都几许？</p>
<p>一川烟雨，满城风絮，梅子黄时雨。</p>
<p> </p>
<p>【寄黄几复】  北宋-黄庭坚</p>
<p>我居北海君南海，寄雁传书谢不能。</p>
<p>桃李春风一杯酒，江湖夜雨十年灯。</p>
<p>持家但有四立壁，治病不蕲三折肱。</p>
<p>想得读书头已白，隔溪猿哭瘴溪藤。</p>
<p> </p>
<p>【牧童诗】北宋-黄庭坚</p>
<p>骑牛远远过前村，短笛横吹隔陇闻。</p>
<p>多少长安名利客，机关用尽不如君。</p>
<p> </p>
<p>【江南春】北宋-寇准</p>
<p>波渺渺，柳依依，孤村芳草远，</p>
<p>斜日杏花飞。</p>
<p>江南春尽离肠断，苹满汀洲人未归。</p>
<p> </p>
<p>【柳】北宋-寇准</p>
<p>晓带轻烟间杏花，晚凝深翠拂平沙。</p>
<p>长条别有风流处，密映钱塘苏小家。</p>
<p> </p>
<p>【村晚】  北宋-雷震</p>
<p>草满池塘水满陂，山衔落日浸寒漪。</p>
<p>牧童归去横牛背，短笛无腔信口吹。</p>
<p>【点绛唇】  北宋-李清照</p>
<p>蹴罢秋千，起来慵整纤纤手。</p>
<p>露浓花瘦，薄汗轻衣透。</p>
<p>见有人来，袜刬金钗溜。</p>
<p>和羞走，倚门回首，却把青梅嗅。</p>
<p> </p>
<p>【蝶恋花】   北宋-李清照</p>
<p>永夜恹恹欢意少，空梦长安，</p>
<p>认取长安道。</p>
<p>为报今年春色好，花光月影宜相照。</p>
<p>随意杯盘虽草草，酒美梅酸，</p>
<p>恰称人怀抱。</p>
<p>醉里插花花莫笑，可怜春似人将老。</p>
<p> </p>
<p>【临江仙】梅    北宋-李清照</p>
<p>庭院深深深几许，云窗雾阁春迟，</p>
<p>为谁憔悴损芳姿。</p>
<p>夜来清梦好，应是发南枝。</p>
<p>玉瘦檀轻无限恨，南楼羌管休吹。</p>
<p>浓香吹尽有谁知，暖风迟日也，</p>
<p>别到杏花肥。</p>
<p> </p>
<p>【浣溪沙】北宋-李清照</p>
<p>小院闲窗春己深，重帘未卷影沈沈，</p>
<p>倚楼无语理瑶琴。远岫出山催薄暮，</p>
<p>细风吹雨弄轻阴，梨花欲谢恐难禁。</p>
<p> </p>
<p>【临江仙】  北宋-李清照</p>
<p>庭院深深深几许，云窗雾阁常扃，</p>
<p>柳梢梅萼渐分明，春归秣陵树，</p>
<p>人老建康城。</p>
<p>感月吟风多少事，</p>
<p>如今老去无成，</p>
<p>谁怜憔悴更凋零，</p>
<p>试灯无意思，</p>
<p>踏雪没心情。</p>
<p> </p>
<p> </p>
<p>【满庭芳】北宋-李清照</p>
<p>小阁藏春，闲窗销昼，</p>
<p>画堂无限深幽。篆香烧尽，</p>
<p>日影下帘钩。</p>
<p>手种江梅更好，又何必、临水登楼？</p>
<p>无人到，寂寥恰似、何逊在扬州．</p>
<p>从来，如韵胜，难堪雨藉，</p>
<p>不耐风揉。更谁家横笛，</p>
<p>吹动浓愁？莫恨香消玉减，</p>
<p>须信道、扫迹难留。</p>
<p>难言处，良窗淡月，</p>
<p>疏影尚风流。</p>
<p> </p>
<p>【如梦令】 北宋-李清照</p>
<p>常记溪亭日暮，沉醉不知归路。</p>
<p>兴尽晚回舟，误入藕花深处。</p>
<p>争渡，争渡，惊起一滩鸥鹭。</p>
<p> </p>
<p>【如梦令】北宋-李清照</p>
<p>昨夜雨疏风骤，浓睡不消残酒。</p>
<p>试问卷帘人，却道海棠依旧。</p>
<p>知否？知否？应是绿肥红瘦。</p>
<p> </p>
<p>【声声慢】北宋-李清照</p>
<p>寻寻觅觅，冷冷清清，凄凄惨惨戚戚。</p>
<p>乍暖还寒时候，最难将息。</p>
<p>三杯两盏淡酒，怎敌他晚来风急！</p>
<p>雁过也，正伤心，却是旧时相识。</p>
<p>满地黄花堆积。</p>
<p>憔悴损，如今有谁堪摘？</p>
<p>守着窗儿，独自怎生得黑。</p>
<p>梧桐更兼细雨，到黄昏，点点滴滴。</p>
<p>这次第，怎一个愁字了得。</p>
<p> </p>
<p> </p>
<p> </p>
<p> </p>
<p> </p>
<p>【添字采桑子】北宋-李清照</p>
<p>窗前谁种芭蕉树？</p>
<p>阴满中庭；阴满中庭，</p>
<p>叶叶心心、舒卷有馀情。</p>
<p>伤心枕上三更雨，</p>
<p>点滴霖霪；点滴霖霪，</p>
<p>愁损北人、不惯起来听！</p>
<p> </p>
<p>【小重山】北宋-李清照</p>
<p>春到长门春草青，红梅些子破，未开匀。</p>
<p>碧云笼碾玉成尘，留晓梦，惊破一瓯春。</p>
<p>花影压重门，疏帘铺淡月，好黄昏。</p>
<p>二年三度负东君，归来也，著意过今春。</p>
<p> </p>
<p>【一剪梅】宋-李清照</p>
<p>红耦香残玉蕈秋，</p>
<p>轻解罗裳，独上兰舟。</p>
<p>云中谁寄锦书来？</p>
<p>雁字回时，月满西楼。</p>
<p>花自飘零水自流。</p>
<p>一种相思，两处闲愁。</p>
<p>此情无计可消除。</p>
<p>才下眉头，却上心头。</p>
<p> </p>
<p>【玉楼春】红梅   北宋-李清照</p>
<p>红酥肯放琼苞碎，探著南枝开遍末？</p>
<p>不知酝藉几多时，但见包藏无限意。</p>
<p>道人憔悴春窗底，闷损阑干愁不倚。</p>
<p>要来小看便来休，未必明朝风不起。</p>
<p> </p>
<p>【醉花阴】北宋-李清照</p>
<p>薄雾浓云愁永昼，瑞脑消金兽。</p>
<p>佳节又重阳，玉枕纱橱，</p>
<p>半夜凉初透。东篱把酒黄昏後，</p>
<p>有暗香盈袖。莫道不消魂，</p>
<p>帘卷西风，</p>
<p>人比黄花瘦。</p>
<p> </p>
<p>【卜算子】北宋-李之仪</p>
<p>我住长江头，君住长江尾。</p>
<p>日日思君不见君，共饮长江水。</p>
<p>此水几时休，此恨何时已。</p>
<p>只愿君心似我心，定不负思量意。</p>
<p> </p>
<p>【采桑子】北宋-李之仪</p>
<p>相逢未几还相别，此恨难同。</p>
<p>细雨蒙蒙，一片离愁醉眼中。</p>
<p>明朝去路云霄外，欲见无从。</p>
<p>满袂仙风，空托双凫作信鸿。</p>
<p> </p>
<p>【蝶恋花】北宋-李之仪</p>
<p>为爱梅花如粉面，天与工夫，</p>
<p>不似人间见。</p>
<p>几度拈来亲比看，工夫却是花枝浅。</p>
<p>觅得归来临几砚，尽日相看，</p>
<p>默默情无恨。</p>
<p>更不嗅时须百遍，分明销得人肠断。</p>
<p> </p>
<p>【玉蝴蝶】北宋-李之仪</p>
<p>坐久灯花开尽，暗惊风叶，初报霜寒。</p>
<p>冉冉年华催暮，颜色非丹。</p>
<p>搅回肠、蛩吟似织，留恨意、月彩如摊。</p>
<p>无欢。篆烟萦素，空转雕盘。</p>
<p>何难。别来几日，信沈鱼鸟，情满关山。</p>
<p>耳边依约，常记巧语绵蛮。</p>
<p>聚愁窠、蜂房未密，</p>
<p>倾泪眼、海水犹悭。</p>
<p>奄更阑，渐移银汉，低泛帘颜。</p>
<p> </p>
<p>【相思令】  北宋-林逋</p>
<p>吴山青，越山青。</p>
<p>两岸青山相对迎。</p>
<p>争忍有离情。</p>
<p>君泪盈，妾泪盈。</p>
<p>罗带同心结未成，</p>
<p>江边潮已平。</p>
<p>【雨后池上】  北宋-刘攽</p>
<p>一雨池塘水面平，淡磨明镜照檐楹，</p>
<p>东风忽起垂杨舞，更作荷心万点声。</p>
<p> </p>
<p>【蝶恋花】  北宋-柳永</p>
<p>伫倚危楼风细细，望极春愁，</p>
<p>黯黯生天际。</p>
<p>草色烟光残照里，无言谁会凭栏意。</p>
<p>拟把疏狂图一醉，对酒当歌，</p>
<p>强乐还无味。</p>
<p>衣带渐宽终不悔，为伊消得人憔悴。</p>
<p> </p>
<p>【雪梅】北宋-卢梅坡</p>
<p>梅雪争春未肯降，骚人阁笔费评章。</p>
<p>梅须逊雪三分白，雪却输梅一段香。</p>
<p> </p>
<p>【别滁】北宋-欧阳修</p>
<p>花光浓烂柳清明，酌酒花前送我行。</p>
<p>我迹且如常日醉，莫教弦管作离声。</p>
<p> </p>
<p>【采桑子】北宋-欧阳修</p>
<p>春深雨过西湖好</p>
<p>百卉争妍</p>
<p>蝶乱蜂喧</p>
<p>晴日催花暖欲然</p>
<p>兰桡画舸悠悠去</p>
<p>疑是神仙</p>
<p>返照波间</p>
<p>水阔风高扬管弦</p>
<p> </p>
<p>【采桑子】北宋-欧阳修</p>
<p>荷花开后西湖好</p>
<p>载酒来时,不用旌旗</p>
<p>前后红幢绿盖随</p>
<p>画船撑入花深处</p>
<p>香泛金卮</p>
<p>烟雨微微</p>
<p>一片笙歌醉里归</p>
<p>【蝶恋花】北宋-欧阳修</p>
<p>六曲阑干偎碧树。</p>
<p>杨柳风轻，展尽黄金缕。</p>
<p>谁把钿筝移玉柱。</p>
<p>穿廉海燕双飞去。</p>
<p>满恨游丝兼落絮。</p>
<p>红杏开时，一霎清明雨。</p>
<p>浓睡觉来莺乱语。惊残好梦无寻处。</p>
<p> </p>
<p>【蝶恋花】  北宋-欧阳修</p>
<p>庭院深深深几许，杨柳堆烟，</p>
<p>帘幕无重数。</p>
<p>玉勒雕鞍游冶处，楼高不见章台路。</p>
<p>雨横风狂三月暮，门掩黄昏，</p>
<p>无计留春住。</p>
<p>泪眼问花花不语，乱红飞过秋千去。</p>
<p> </p>
<p>【丰乐亭游春】  北宋-欧阳修</p>
<p>红树青山日欲斜，长郊草色绿无涯。</p>
<p>游人不管春将老，来往庭前踏落花。</p>
<p> </p>
<p>【浪淘沙】北宋-欧阳修</p>
<p>把酒祝东风，且共从容。</p>
<p>垂扬紫陌洛城东。</p>
<p>总是当时携手处，游遍芳丛。</p>
<p>聚散苦匆匆，此恨无穷。</p>
<p>今年花胜去年红。</p>
<p>可惜明年花更好，知与谁同？</p>
<p> </p>
<p>【踏莎行】北宋-欧阳修</p>
<p>候馆梅残，溪桥柳细，</p>
<p>草薰风暖摇征辔。</p>
<p>离愁渐远渐无穷，</p>
<p>迢迢不断如春水。</p>
<p>寸寸柔肠，盈盈粉泪，</p>
<p>楼高莫近危栏倚。</p>
<p>平芜尽处是春山，</p>
<p>行人更在春山外。</p>
<p>【田家】  北宋-欧阳修</p>
<p>绿桑高下映平川，赛罢田神笑语喧。</p>
<p>林外鸣鸠春雨歇，屋头初日杏花繁。</p>
<p> </p>
<p>【渔家傲】  北宋-欧阳修</p>
<p>花底忽闻敲两桨。逡巡女伴来寻访。</p>
<p>酒盏旋将荷叶当。</p>
<p>莲舟荡。时时盏里生红浪。</p>
<p>花气酒香清厮酿，花腮酒面红相向。</p>
<p>醉倚绿阴眠一饷。</p>
<p>惊起望。船头阁在沙滩上。</p>
<p> </p>
<p>【玉楼春】北宋-欧阳修</p>
<p>尊前拟把归期说，欲语春容先惨咽。</p>
<p>人生自是有情痴，此恨不关风与月。</p>
<p>离歌且莫翻新阕，一曲能教肠寸结。</p>
<p>直须看尽洛阳花，始共春风容易别。</p>
<p> </p>
<p>【八六子】北宋-秦观</p>
<p>倚危亭，恨如芳草，萋萋剗尽还生。</p>
<p>念柳外青骢别后，水边红袂分时，怆然暗惊。</p>
<p>无端天与娉婷。</p>
<p>夜月一帘幽梦，春风十里柔情。</p>
<p>怎奈何、欢娱渐随流水。</p>
<p>素弦声断，翠绡香减，那堪片片飞花弄晚。</p>
<p>濛濛残雨笼晴。正销凝。黄鹂又啼数声。</p>
<p> </p>
<p>【调笑令】北宋-秦观</p>
<p>柳岸，水清浅。</p>
<p>笑折荷花呼女伴，盈盈日照新妆面。</p>
<p>水调空传幽怨，扁舟日暮笑声远。</p>
<p>对此令人肠断。</p>
<p> </p>
<p>【画堂春】北宋-秦观</p>
<p>东风吹柳日初长，雨余芳草斜阳。</p>
<p>杏花零落燕泥香，睡损红妆。</p>
<p>宝篆烟消鸾凤，画屏云锁潇湘。</p>
<p>暮寒微透薄罗裳，无限思量。</p>
<p>【浣溪沙】北宋-秦观</p>
<p>漠漠轻寒上小楼，晓阴无赖似穷秋。</p>
<p>淡烟流水画屏幽。自在飞花轻似梦，</p>
<p>无边丝雨细如愁。宝帘闲挂小银钩。</p>
<p> </p>
<p>【江城子】北宋-秦观</p>
<p>西城杨柳弄春柔。动离忧，泪难收。</p>
<p>犹记多情，曾为系归舟。</p>
<p>碧野朱桥当日事，人不见，水空流。</p>
<p>韶华不为少年留。恨悠悠，几时休。</p>
<p>飞絮落花时候、一登楼。</p>
<p>便作春江都是泪，流不尽，许多愁。</p>
<p> </p>
<p>【鹊桥仙】北宋-秦观</p>
<p>纤云弄巧，飞星传恨，</p>
<p>银汉迢迢暗度。</p>
<p>金风玉露一相逢，便胜却、人间无数。</p>
<p>柔情似水，佳期如梦，忍顾鹊桥归路。</p>
<p>两情若是久长时，又岂在、朝朝暮暮。</p>
<p> </p>
<p>【行香子】北宋-秦观</p>
<p>树绕村庄。水满陂塘。</p>
<p>倚东风，豪兴徜徉。</p>
<p>小园几许，收尽春光。</p>
<p>有桃花红，李花白，菜花黄。</p>
<p>远远围墙。隐隐茅堂。</p>
<p>扬青旗，流水桥傍。</p>
<p>偶然乘兴，步过东冈。</p>
<p>正莺儿啼，燕儿舞，蝶儿忙。</p>
<p> </p>
<p>【一落索】北宋-秦观</p>
<p>杨花终日飞舞，奈久长难驻。</p>
<p>海潮虽是暂时来，却有个、堪凭处。</p>
<p>紫府碧云为路，好相将归去。</p>
<p>肯如薄倖五更风，不解与、花为主。</p>
<p>【出处】：中华诗词-</p>
<p> </p>
<p> </p>
<p>【虞美人】北宋-秦观</p>
<p>碧桃天上栽和露，不是凡花数。</p>
<p>乱山深处水萦洄，可惜一枝如画、为谁开。</p>
<p>轻寒细雨情何限，不道春难管。</p>
<p>为君沈醉又何妨，只怕酒醒时候、断人肠。</p>
<p> </p>
<p>【醉桃源】北宋-秦观</p>
<p>碧天如水月如眉，</p>
<p>城头银漏迟。</p>
<p>绿波风动画船移，</p>
<p>娇羞初见时。</p>
<p>银烛暗，翠帘垂，</p>
<p>芳心两自知。</p>
<p>楚台魂断晓云飞，</p>
<p>幽欢难再期。</p>
<p> </p>
<p>【八声甘州】北宋-苏轼</p>
<p>有情风万里卷潮来，无情送潮归。</p>
<p>问钱塘江上，西兴浦口，几度斜晖？</p>
<p>不用思量今古，俯仰昔人非。</p>
<p>谁似东坡老，白首忘机。</p>
<p>记取西湖西畔，正春山好处，空翠烟霏。</p>
<p>算诗人相得，如我与君稀。</p>
<p>约他年、东还海道，愿谢公雅志莫违。</p>
<p>西州路，不应回首，为我沾衣。</p>
<p> </p>
<p>【春宵】北宋-苏轼</p>
<p>春宵一刻值千金，花有清香月有阴。</p>
<p>歌管楼台声细细， 秋千院落夜沉沉。</p>
<p> </p>
<p>【蝶恋花】北宋-苏轼</p>
<p>花褪残红青杏小，</p>
<p>燕子飞时，绿水人家绕。</p>
<p>枝上柳绵吹又少，天涯何处无芳草。</p>
<p>墙里秋千墙外道，</p>
<p>墙外行人，墙里佳人笑。</p>
<p>笑渐不闻声渐悄，多情却被无情恼。</p>
<p> </p>
<p>【惠崇《春江晚景》】  （其一）北宋-苏轼</p>
<p>竹外桃花三两枝，春江水暖鸭先知。</p>
<p>蒌蒿满地芦芽短，正是河豚欲上时。</p>
<p> </p>
<p>【江城子】  北宋-苏轼</p>
<p>乙卯正月二十日夜记梦</p>
<p>十年生死两茫茫。不思量，自难忘。</p>
<p>千里孤坟，无处话凄凉。</p>
<p>纵使相逢应不识，尘满面，鬓如霜。</p>
<p>夜来幽梦忽还乡。小轩窗，正梳妆。</p>
<p>相顾无言，惟有泪千行。</p>
<p>料得年年断肠处，明月夜，短松冈。</p>
<p> </p>
<p>【满江红】北宋-苏轼</p>
<p>怀子由作</p>
<p>清颍东流，愁目断、孤帆明灭。</p>
<p>宦游处、青山白浪，万重千叠。</p>
<p>孤负当年林下意，对床夜雨听萧瑟。</p>
<p>恨此生、长向别离中，添华发。</p>
<p>一尊酒，黄河侧。无限事，从头说。</p>
<p>相看恍如昨，许多年月。</p>
<p>衣上旧痕馀苦泪，眉间喜气添黄色。</p>
<p>便与君、池上觅残春，花如雪。</p>
<p> </p>
<p>【念奴娇】</p>
<p>大江东去，浪淘尽，千古风流人物。</p>
<p>故垒西边，人道是，</p>
<p>三国周郎赤壁。</p>
<p>乱石穿空，惊涛拍岸，</p>
<p>卷起千堆雪。</p>
<p>江山如画，一时多少豪杰！</p>
<p>遥想公瑾当年，</p>
<p>小乔初嫁了，雄姿英发。</p>
<p>羽扇纶巾，谈笑间，</p>
<p>樯橹灰飞烟灭。</p>
<p>故国神游，多情应笑我，</p>
<p>早生华发。</p>
<p>人生如梦，一樽还酹江月。</p>
<p>【念奴娇】  北宋-苏轼</p>
<p>凭高眺远，见长空、万里云无留迹。</p>
<p>桂魄飞来，光射处、冷浸一天秋碧。</p>
<p>玉宇琼楼，乘鸾来去，人在清凉国。</p>
<p>江山如画，望中烟树历历。</p>
<p>我醉拍手狂歌，举杯邀月，对影成三客。</p>
<p>起舞徘徊风露下，今夕不知何夕！</p>
<p>便欲乘风，翻然归去，何用骑鹏翼。</p>
<p>水晶宫里，一声吹断横笛。</p>
<p> </p>
<p>【食荔枝】北宋-苏轼</p>
<p>罗浮山下四时春，芦橘杨梅次第新；</p>
<p>日啖荔枝三百颗，不辞长作岭南人。</p>
<p> </p>
<p>【水调歌头】 北宋-苏轼</p>
<p>明月几时有，把酒问青天。</p>
<p>不知天上宫阙，今夕是何年？</p>
<p>我欲乘风归去，又恐琼楼玉宇，</p>
<p>高处不胜寒。</p>
<p>起舞弄清影，何似在人间！</p>
<p>转朱阁，低绮户，照无眠。</p>
<p>不应有恨，何事长向别时圆？</p>
<p>人有悲欢离合，月有阴晴圆缺，</p>
<p>此事古难全。</p>
<p>但愿人长久，千里共婵娟。</p>
<p> </p>
<p>【水龙吟】北宋-苏轼</p>
<p>似花还似非花，也无人惜从教坠。</p>
<p>抛家傍路，思量却是，无情有思。</p>
<p>萦损柔肠，困酣娇眼，欲开还闭。</p>
<p>梦随风万里，寻郎去处，又还被，莺呼起。</p>
<p>不恨此花飞尽，恨西园，落红难缀。</p>
<p>晓来雨过，遗踪何在？一池萍碎。</p>
<p>春色三分，二分尘土，一分流水。</p>
<p>细看来，不是杨花，点点是离人泪。</p>
<p> </p>
<p> </p>
<p> </p>
<p>【题西林壁】  北宋-苏轼</p>
<p>横看成岭侧成峰，远近高低各不同。</p>
<p>不识庐山真面目，只缘身在此山中。</p>
<p> </p>
<p>【饮湖上初晴后雨】北宋-苏轼</p>
<p>水光潋滟晴方好，山色空蒙雨亦奇。</p>
<p>欲把西湖比西子，淡妆浓抹总相宜。</p>
<p> </p>
<p>【永遇乐】  北宋-苏轼</p>
<p>彭城夜宿燕子楼，梦盼盼，因作此词。</p>
<p>明月如霜，好风如水，清景无限。</p>
<p>曲港跳鱼，圆荷泻璐，寂寞无人见。</p>
<p>紞如三鼓，铿然一叶，黯黯梦云惊断。</p>
<p>夜茫茫、重寻无处，觉来小园行遍。</p>
<p>天涯倦客，山中归路，望断故园心眼。</p>
<p>燕子楼空，佳人何在？空锁楼中燕。</p>
<p>古今如梦，何曾梦觉，但有旧欢新怨。</p>
<p>异时对、黄楼夜景，为余浩叹。</p>
<p> </p>
<p>【渔家傲】北宋-苏轼</p>
<p>送张元唐省亲秦州</p>
<p>一曲阳关情几许，知君欲向秦川去。</p>
<p>白马皂貂留不住。</p>
<p>回首处，孤城不见天霖雾。</p>
<p>到日长安花似雨，故关杨柳初飞絮。</p>
<p>渐见靴刀迎夹路。</p>
<p>谁得似，风流膝上王文度。</p>
<p> </p>
<p>【赠刘景文】北宋-苏轼</p>
<p>荷尽已无擎雨盖，菊残犹有傲霜枝。</p>
<p>一年好景君须记，正是橙黄桔绿时。</p>
<p> </p>
<p>【淮中晚泊犊头】北宋-苏舜钦</p>
<p>春阴垂野草青青，时有幽花一树明。</p>
<p>晚泊孤舟古祠下，满川风雨看潮生。</p>
<p> </p>
<p> </p>
<p> </p>
<p>【忆秦娥】北宋-万俟咏</p>
<p>千里草，萋萋尽处遥山小。</p>
<p>遥山小，行人远似，此山多少？</p>
<p>天若有情天亦老，</p>
<p>此情说便说不了。</p>
<p>说不了，一声唤起，又惊春晓。</p>
<p> </p>
<p>【清平乐】  北宋-王安国</p>
<p>留春不住，费尽莺儿语。</p>
<p>满地残红宫锦污，昨夜南园风雨。</p>
<p>小怜初上琵琶，晓来思绕天涯。</p>
<p>不肯画堂朱户，春风自在杨花。</p>
<p> </p>
<p>【泊船瓜洲】  北宋-王安石</p>
<p>京口瓜洲一水间，钟山只隔数重山。</p>
<p>春风又绿江南岸，明月何时照我还？</p>
<p> </p>
<p>【残菊】北宋-王安石</p>
<p>黄昏风雨打园林，残菊飘零满地金；</p>
<p>折得一枝还好在，可怜公子惜花心。</p>
<p> </p>
<p>【春夜】北宋-王安石</p>
<p>金炉香烬漏声残，剪剪轻风阵阵寒。</p>
<p>春色恼人眠不得，月移花影上栏杆。</p>
<p> </p>
<p>【浣溪沙】北宋-王安石</p>
<p>百亩中庭半是苔，门前白道水萦回。</p>
<p>爱闲能有几人来。小院回廊春寂寂，</p>
<p>山桃溪杏两三栽。为谁零落为谁开？</p>
<p> </p>
<p>【郊行】  北宋-王安石</p>
<p>柔桑采尽绿阴稀，芦箔蚕成密茧肥。</p>
<p>聊向村家问风俗：如何勤苦尚凶饥？</p>
<p> </p>
<p>【梅花】  北宋-王安石</p>
<p>墙角数枝梅，凌寒独自开。</p>
<p>遥知不是雪，为有暗香来。</p>
<p> </p>
<p>【书湖阴先生壁】北宋-王安石</p>
<p>茅檐长扫静无苔，花木成畦手自栽。</p>
<p>一水护田将绿绕，两山排闼送青来。</p>
<p> </p>
<p>【元日】  北宋-王安石</p>
<p>爆竹声中一岁除，春风送暖入屠苏。</p>
<p>千门万户瞳瞳日，总把新桃换旧符。</p>
<p> </p>
<p>【送春】北宋-王令</p>
<p>三月残花落更开，小檐日日燕飞来。</p>
<p>子规夜半犹啼血，不信东风唤不回。</p>
<p> </p>
<p>【眼儿媚】北宋-王雱</p>
<p>杨柳丝丝弄轻柔。烟缕织成愁。</p>
<p>海棠未雨，梨花先雪，一半春休。</p>
<p>而今往事重省，归梦绕秦楼。</p>
<p>相思只在，丁香枝上，豆蔻梢头。</p>
<p> </p>
<p>【寻隐者不遇】  北宋-魏野</p>
<p>寻真误入蓬莱岛，香风不动松花老；</p>
<p>采芝何处未归来，白云遍地无人扫。</p>
<p> </p>
<p>【花影】  北宋-谢枋得</p>
<p>重重叠叠上瑶台，几度呼童扫不开。</p>
<p>刚被太阳收拾去，却教明月送将来。</p>
<p> </p>
<p>【采桑子】北宋-晏几道</p>
<p>白莲池上当时月，今夜重圆。</p>
<p>曲水兰船，忆伴飞琼看月眠。</p>
<p>黄花绿酒分携后，泪湿吟笺。</p>
<p>旧事年年，时节南湖又采莲。</p>
<p> </p>
<p>【采桑子】北宋-晏几道</p>
<p>春风不负年年信，长趁花期。</p>
<p>小锦堂西，红杏初开第一枝。</p>
<p>碧箫度曲留人醉，昨夜归迟。</p>
<p>短恨凭谁，莺语殷勤月落时。</p>
<p> </p>
<p>【采桑子】北宋-晏几道</p>
<p>花前独占春风早，长爱江梅。</p>
<p>秀艳清杯，芳意先愁凤管催。</p>
<p>寻香已落闲人后，此恨难裁。</p>
<p>更晚须来，却恐初开胜未开。</p>
<p> </p>
<p>【采桑子】北宋-晏几道</p>
<p>日高庭院杨花转，闲淡春风。</p>
<p>昨夜匆匆，颦入遥山翠黛中。</p>
<p>金盆水冷菱花净，满面残红。</p>
<p>欲洗犹慵，弦上啼乌此夜同。</p>
<p> </p>
<p>【愁倚阑令】北宋-晏几道</p>
<p>花阴月，柳梢莺，近清明。</p>
<p>长恨去年今夜雨，洒离亭。</p>
<p>枕上怀远诗成，红笺纸、小砑吴绫。</p>
<p>寄与征人教念远，莫无情。</p>
<p> </p>
<p>【蝶恋花】北宋-晏几道</p>
<p>碧草池塘春又晚，</p>
<p>小叶风娇，尚学娥妆浅。</p>
<p>双燕来时还念远，珠帘绣户杨花满。</p>
<p>绿柱频移弦易断，细看秦筝，正似人情短。</p>
<p>─曲啼乌心绪乱，红颜暗与流年换。</p>
<p> </p>
<p>【鹧鸪天】  北宋-晏几道</p>
<p>彩袖殷勤捧玉钟，当年拚却醉颜红。</p>
<p>舞低杨柳楼心月，歌尽桃花扇底风。</p>
<p>从别后，忆相逢，几回魂梦与君同。</p>
<p>今宵剩把银釭照，犹恐相逢是梦中。</p>
<p> </p>
<p>【渔家傲】北宋-晏殊</p>
<p>粉面啼红腰束素，当年拾翠曾相遇，</p>
<p>密意深情谁与诉？空怨慕，</p>
<p>西池夜夜风兼露。池上夕阳笼碧树，</p>
<p>池中短棹惊微雨，水泛落英何处去。</p>
<p>人不语，东流到了无停住。</p>
<p> </p>
<p>【咏柳】北宋-曾巩</p>
<p>乱条犹未变初黄，倚得东风势便狂。</p>
<p>解把飞花蒙日月，不知天地有清霜。</p>
<p> </p>
<p>【夜坐】北宋-张耒</p>
<p>庭户无人秋月明，夜霜欲落气先清。</p>
<p>梧桐真不甘衰谢，数叶迎风尚有声。</p>
<p> </p>
<p>【浣溪纱】北宋-张先</p>
<p>楼倚春江百尺高，烟中还未见归桡。</p>
<p>几时期信似江潮？</p>
<p>花片片飞风弄蝶，柳阴阴下水平桥。</p>
<p>日长才过又今宵。</p>
<p> </p>
<p>【水龙吟】北宋-章楶</p>
<p>燕忙莺懒芳残，正堤上、柳花飘坠。</p>
<p>轻飞乱舞，点画青林，全无才思。</p>
<p>闲趁游丝，静临深院，日长门闭。</p>
<p>傍珠帘散漫，垂垂欲下，依前被、风扶起。</p>
<p>兰帐玉人睡觉，怪春衣、雪霑琼缀。</p>
<p>绣床旋满，香球无数，才圆却碎。</p>
<p>时见蜂儿，仰粘轻粉，鱼吞池水。</p>
<p>望章台路杳，金鞍游荡，有盈盈泪。</p>
<p> </p>
<p>【柳枝词】北宋-郑文宝</p>
<p>亭亭画舸系春潭，直到行人酒半酣。</p>
<p>不管烟波与风雨，载将离恨过江南。</p>
<p> </p>
<p>【花犯】咏梅  北宋-周邦彦</p>
<p>粉墙低，梅花照眼，依然旧风味。</p>
<p>露痕轻缀。疑净洗铅华，无限佳丽。</p>
<p>去年胜赏曾孤倚，冰盘共燕喜。</p>
<p>更可惜、雪中高土，香篝熏素被。</p>
<p>今年对花最匆匆，相逢似有恨，依依愁悴。</p>
<p>吟望久，青苔上、旋看飞坠。</p>
<p>相将见、脆圆荐酒，人正在、空江烟浪里。</p>
<p>但梦想、一枝潇洒，黄昏斜照水。</p>
<p> </p>
<p>【浣溪沙】北宋-周邦彦</p>
<p>楼上晴天碧四垂，楼前芳草接天涯。</p>
<p>劝君莫上最高梯。</p>
<p>新笋已成堂下竹，落花都上燕巢泥，</p>
<p>忍听林表杜鹃啼。</p>
<p> </p>
<p>【玉楼春】北宋-周邦彦</p>
<p>桃溪不作从容住，秋藕绝来无续处。</p>
<p>当时相侯赤阑桥，今日独寻黄叶路。</p>
<p>烟中列岫青无数，雁背夕阳红欲暮。</p>
<p>人如风后入江云，情似雨点黏地絮。</p>
<p> </p>
<p>【好事近】渔父词   北宋-朱敦儒</p>
<p>回首出红尘，醒醉更无时节。</p>
<p>活计绿蓑青笠，惯批霜冲雪。</p>
<p>晚来风定钓丝闲，上下是新月。</p>
<p>千里水天一色，看孤鸿明灭。</p>
<p> </p>
<p>【渔家傲】  北宋-朱服</p>
<p>小雨纤纤风细细，万家杨柳青烟里。</p>
<p>恋树湿花飞不起，秋无际，和春付与东流水。</p>
<p>九十光阴能有几？金龟解尽留无计。</p>
<p>寄语东阳沽酒市，拚一醉，而今乐事他年泪。</p>
<p> </p>
<p>【苏武慢】  南宋-蔡伸</p>
<p>雁落平沙，烟笼寒冰，古垒鸣笳声断。</p>
<p>青山隐隐，败叶萧萧，天际暝鸦零乱。</p>
<p>楼上黄昏，片帆千里归程，年华将晚。</p>
<p>望碧云空暮，佳人何处？梦魂俱远。</p>
<p>忆旧游，邃馆朱扉，小园香径，</p>
<p>尚想桃花人面。</p>
<p>书盈锦轴，恨满金徽，难写寸心幽怨。</p>
<p>两地离愁，一尊芳酒，凄凉危栏倚遍。</p>
<p>尽迟留，凭仗西风，吹干泪眼。</p>
<p> </p>
<p> </p>
<p> </p>
<p> </p>
<p>【好事近】  南宋-蔡幼学</p>
<p>日日惜春残，春去更无明日。</p>
<p>拟把醉同春住，又醒来岑寂。</p>
<p>明年不怕不逢春，娇春怕无力。</p>
<p>待向灯前休睡，与留连今夕。</p>
<p> </p>
<p>【菩萨蛮】   南宋-陈克</p>
<p>赤阑桥尽香街直，笼街细柳娇无力。</p>
<p>金碧上青空，花晴帘影红。</p>
<p>黄衫飞白马，日日青楼下。</p>
<p>醉眼不逢人，午香吹暗尘。</p>
<p> </p>
<p>【菩萨蛮】   南宋-陈克</p>
<p>绿芜墙绕青苔院，中庭日淡芭蕉卷。</p>
<p>蝴蝶上阶飞，烘帘自在垂。</p>
<p>玉钩双语燕，宝甃杨花转。</p>
<p>几处簸钱声，绿窗春睡轻。</p>
<p> </p>
<p>【水龙吟】   南宋-陈亮</p>
<p>闹花深处层楼，画帘半卷东风软。</p>
<p>春归翠陌，平莎茸嫩，垂杨金浅。</p>
<p>迟日催花，淡云阁雨，轻寒轻暖。</p>
<p>恨芳菲世界，游人未赏，都付与，莺和燕。</p>
<p>寂寞凭高念远，向南楼一声归雁。</p>
<p>金钗斗草，青丝勒马，风流云散。</p>
<p>罗绶分香，翠绡封泪，几多幽怨？</p>
<p>正销魂又是，疏烟淡月，子规声断。</p>
<p> </p>
<p>【虞美人】 南宋-陈亮</p>
<p>东风荡飏轻云缕，　时送萧萧雨。</p>
<p>水边台榭燕新归，　一口香泥湿带落花飞。</p>
<p>海棠糁径铺香绣，　依旧成春瘦。</p>
<p>黄昏庭院柳啼鸦，　记得那人和月折梨花。</p>
<p> </p>
<p>【苏堤晓望】南宋-陈郁</p>
<p>荷边清露袭人衣，风里明蟾浴晓池。</p>
<p>凉影润香吟不得，手扳堤柳立多时。</p>
<p> </p>
<p>【水龙吟】南宋-程垓</p>
<p>夜来风雨匆匆，故园定是花无几。</p>
<p>愁多愁极，等闲孤负，一年芳意。</p>
<p>柳困桃慵，杏青梅小，对人容易。</p>
<p>算好春长在，好花长见，元只是、人憔悴。</p>
<p>回首池南旧事。恨星星、不堪重记。</p>
<p>如今但有，看花老眼，伤时清泪。</p>
<p>不怕逢花瘦，只愁怕、老来风味。</p>
<p>待繁红乱处，留云借月，也须拚醉。</p>
<p> </p>
<p>【春思】南宋-范成大</p>
<p>沙际绿苹满，楼前芳草多。</p>
<p>风光入网户，罗幕生绣波。</p>
<p>前年花开忆湘水，去年花开泪如洗。</p>
<p>园树伤心三见花，依旧银屏梦千里。</p>
<p> </p>
<p>【村居即事】南宋-范成大</p>
<p>绿遍山原白满川，子规声里雨如烟。</p>
<p>乡村四月闲人少，才了桑蚕又插田。</p>
<p> </p>
<p>【蝶恋花】  南宋-范成大</p>
<p>春涨一篙添水面。</p>
<p>芳草鹅儿，绿满微风岸。</p>
<p>画舫夷犹湾百转。横塘塔近依前远。</p>
<p>江国多寒农事晚。</p>
<p>村北村南，谷雨才耕遍。</p>
<p>秀麦连冈桑叶贱。看看尝面收新茧。</p>
<p> </p>
<p>【鄂州南楼】南宋-范成大</p>
<p>谁将玉笛弄中秋？黄鹤飞来识旧游。</p>
<p>汉树有情橫北渚，蜀江无语抱南楼。</p>
<p>烛天灯火三更市，摇月旌旗万里舟。</p>
<p>却笑鲈乡垂钓手，武昌鱼好便淹留。</p>
<p> </p>
<p>【横塘】南宋-范成大</p>
<p>南浦春来绿一川，石桥朱塔两依然。</p>
<p>年年送客横塘路，细雨垂杨系画船。</p>
<p> </p>
<p>【南柯子】  南宋-范成大</p>
<p>怅望梅花驿，凝情杜若洲。</p>
<p>香云低处有高楼，</p>
<p>可惜高楼不近木兰舟。</p>
<p>缄素双鱼远，题红片叶秋。</p>
<p>欲凭江水寄离愁，</p>
<p>江已东流那肯更西流。</p>
<p> </p>
<p>【四时田园杂兴】  南宋-范成大</p>
<p>梅子金黄杏子肥，麦花雪白菜花稀。</p>
<p>日长篱落无人过，唯有蜻蜓蛱蝶飞。</p>
<p> </p>
<p>【四时田园杂兴】  南宋-范成大</p>
<p>乌鸟投林过客稀，前山烟暝到柴扉。</p>
<p>小童一棹舟如叶，独自编阑鸭阵归。</p>
<p> </p>
<p>【眼儿媚】 南宋-范成大</p>
<p>萍乡道中乍晴，卧舆中困甚，小憩柳塘。</p>
<p>酣酣日脚紫烟浮，妍暖破轻裘。</p>
<p>困人天色，醉人花气，午梦扶头。</p>
<p>春慵恰似春塘水，一片彀纹愁。</p>
<p>溶溶曳曳，东风无力，欲避还休。</p>
<p> </p>
<p>【醉落魄】  南宋-范成大</p>
<p>栖鸟飞绝，绛河绿雾星明灭。</p>
<p>烧香簟眠清樾。</p>
<p>花影吹笙，满地淡黄月。</p>
<p>好风碎竹声如雪。昭华三弄临风咽。</p>
<p>鬓丝撩乱纶巾折。</p>
<p>凉满北窗，休共软红说。</p>
<p> </p>
<p>【卜算子】南宋-葛立方</p>
<p>袅袅水芝红，脉脉蒹葭逋。</p>
<p>淅淅西风淡淡烟，几点疏疏雨。</p>
<p>草草展杯觞，对此盈盈女。</p>
<p>叶叶红衣当酒船，细细流霞举。</p>
<p> </p>
<p> </p>
<p>【好事近】  南宋-韩元吉</p>
<p>凝碧旧池头，一听管弦凄切。</p>
<p>多少梨园声在，总不堪华发。</p>
<p>杏花无处避春愁，也傍野烟发。</p>
<p>惟有御沟声断，似知人呜咽。</p>
<p> </p>
<p>【六州歌头】桃花    南宋-韩元吉</p>
<p>东风著意，先上小桃枝。</p>
<p>红粉腻。娇如醉。</p>
<p>倚朱扉。记年时。</p>
<p>隐映新妆面。临水岸。春将半。</p>
<p>云日暖。斜桥转。夹城西。</p>
<p>草软莎平，跋马垂杨渡，玉勒争嘶。</p>
<p>认蛾眉凝笑，脸薄拂燕脂。绣户曾窥。</p>
<p>恨依依。 共携手处。</p>
<p>香如雾。红随步。怨春迟。</p>
<p>销瘦损。凭谁问。只花知。泪空垂。</p>
<p>旧日堂前燕，和烟雨,又双飞。</p>
<p>人自老。春长好。梦佳期。</p>
<p>前度刘郎，几许风流地，花也应悲。</p>
<p>但茫茫暮霭，目断武陵溪。往事难追。</p>
<p> </p>
<p>【踏莎行】  南宋-洪迈</p>
<p>院落深沉，池塘寂静。帘钩卷上梨花影。</p>
<p>宝筝拈得雁难寻，篆香消尽山空冷。</p>
<p>钗凤斜欹，鬓蝉不整。残红立褪慵看镜。</p>
<p>杜鹃啼月一声声，等闲又是三春尽。</p>
<p> </p>
<p>【八归】  南宋-姜夔</p>
<p>湘中送胡德华。</p>
<p>芳莲坠纷，疏桐吹绿，庭院暗雨乍歇。</p>
<p>无端抱影销魂处，还见篠墙萤暗，藓阶蛩切。</p>
<p>送客重寻西去路，问水面琵琶谁拨。</p>
<p>最可惜一片江山，总付与啼鴂。</p>
<p>长恨相从未款，而今何事，又对西风离别。</p>
<p>渚寒烟淡，棹移人远，缥缈行舟如叶。</p>
<p>想文君望久，倚竹愁生步罗袜。</p>
<p>归来后，翠尊双饮，下了珠帘，玲珑闲看月。【湖上寓居杂咏】  南宋-姜夔</p>
<p>苑墙曲曲柳冥冥，人静山空见一灯。</p>
<p>荷叶似云香不断，小船摇曳入西陵。</p>
<p> </p>
<p>【鹧鸪天】  南宋-姜夔</p>
<p>元夕有所梦</p>
<p>肥水东流无尽期，当初不合种相思。</p>
<p>梦中未比丹青见，暗里忽惊山鸟啼。</p>
<p>春未绿，鬓先丝，人间别久不成悲。</p>
<p>谁教岁岁红莲夜，两处沉吟各自知。</p>
<p> </p>
<p>【鹧鸪天】正月十一日观灯  南宋-姜夔</p>
<p>巷陌风光纵赏时，笼纱未出马先嘶。</p>
<p>白头居士无呵殿，只有乘肩小女随。</p>
<p>花满市，月侵衣，少年情事老来悲。</p>
<p>沙河塘上春寒浅，看了游人缓缓归。</p>
<p> </p>
<p>【鹧鸪天】元夕不出   南宋-姜夔</p>
<p>忆昨天街预赏时，柳悭梅小未教知。</p>
<p>而今正是欢游夕，却怕春寒自掩扉。</p>
<p>帘寂寂，月低低，旧情惟有绛都词。</p>
<p>芙蓉影暗三更后，卧听邻娃笑语归。</p>
<p> </p>
<p>【一剪梅】  南宋-蒋捷</p>
<p>一片春愁待酒浇，</p>
<p>江上舟摇，楼上帘招。</p>
<p>秋娘渡与泰娘桥，</p>
<p>风又飘飘，雨又萧萧。</p>
<p>何是归家洗客袍？</p>
<p>银字笙调，心字香烧。</p>
<p>流光容易把人抛，</p>
<p>红了樱桃，绿了芭蕉。</p>
<p> </p>
<p>【卜算子】  南宋-乐婉</p>
<p>相思似海深，旧事如天远。泪滴千千万万行，</p>
<p>更使人、愁肠断。</p>
<p>要见无因见，拚了终难拚。若是前生未有缘，</p>
<p>待重结、来生愿。</p>
<p>【帝台春】  南宋-李甲</p>
<p>芳草碧色,萋萋遍南陌。</p>
<p>暖絮乱红，也知人、春愁无力。</p>
<p>忆得盈盈拾翠侣，共携赏、凤城寒食。</p>
<p>到今来，海角逢春，天涯为客。</p>
<p>愁旋释。还似织。泪暗试。又偷滴。</p>
<p>谩伫立、遍倚危阑，尽黄昏，也只是、暮云凝碧。</p>
<p>拚则而今已拚了，忘则怎生便忘得。</p>
<p>又还问鳞鸿，试重寻消息。</p>
<p> </p>
<p>【鹧鸪天】   南宋-李吕</p>
<p>脸上残霞酒半消，晚妆匀罢却无聊。</p>
<p>金泥帐小教谁共？银字笙寒懒更调。</p>
<p>人悄悄，漏迢迢，琐窗虚度可怜宵。</p>
<p>一从恨满丁香结，几度春深豆蔻梢。</p>
<p> </p>
<p>【题临安邸】  南宋-林升</p>
<p>山外青山楼外楼，西湖歌舞几时休？</p>
<p>暖风熏得游人醉，直把杭州作汴州。</p>
<p> </p>
<p>【兰陵王】  南宋-刘辰翁</p>
<p>送春去，春去人间无路。</p>
<p>秋千外，芳草连天，</p>
<p>谁遣风沙暗南浦？</p>
<p>依依甚意绪，漫忆海门飞絮。</p>
<p>乱鸦过，斗转城荒，</p>
<p>不见来时试灯处。</p>
<p>春去，最谁苦？</p>
<p>但箭雁沉边，梁燕无主，</p>
<p>杜鹃声里长门暮。</p>
<p>想玉树凋土，泪盘如露。</p>
<p>咸阳送客屡回顾，斜日未能度。</p>
<p>春去，尚来否？</p>
<p>正江令恨别，庾信愁赋，</p>
<p>苏堤尽日风和雨。</p>
<p>叹神游故国，花记前度。</p>
<p>人生流落，顾孺子，共夜语。</p>
<p>【柳梢青】  南宋-刘辰翁</p>
<p>铁马蒙毡，银花洒泪，春入愁城。</p>
<p>笛里番腔，街头戏鼓，不是歌声。</p>
<p>那堪独坐青灯，想故国，高台月明。</p>
<p>辇下风光，山中岁月，海上心情。</p>
<p> </p>
<p>【残春】  南宋-陆游</p>
<p>残春醉著钓鱼庵，花雨娱人落半岩。</p>
<p>岂是天公无皂白, 独悲世俗异酸咸。</p>
<p>妄身似梦行当觉，谈口如狂未易缄。</p>
<p>且作沉舟君勿叹，年来何止阅千帆。</p>
<p> </p>
<p>【钗头凤】  南宋-陆游</p>
<p>红酥手，黄藤酒，满城春色宫墙柳。</p>
<p>东风恶，欢情薄，一怀愁绪，几年离索。</p>
<p>错、错、错！春如旧，人空瘦，</p>
<p>泪痕红邑鲛绡透。桃花落，闲池阁。</p>
<p>山盟虽在，锦书难托。</p>
<p>莫、莫、莫！</p>
<p> </p>
<p>【朝中措】梅      南宋-陆游</p>
<p>幽姿不入少年场，无语只凄凉。</p>
<p>一个飘零身世，十分冷淡心肠。</p>
<p>江头月底，新诗旧梦，孤恨清香。</p>
<p>任是春风不管，也曾先识东皇。</p>
<p> </p>
<p>【豆叶黄】    南宋-陆游</p>
<p>一春常是雨和风，风雨晴时春已空。</p>
<p>谁惜泥沙万点红。恨难穷，恰似衰翁一世中。</p>
<p> </p>
<p>【寒食临川道中】   南宋-陆游</p>
<p>百卉千花了不存，堕溪飞絮看无痕。</p>
<p>家人自作清明节，老子来穿绿暗村。</p>
<p>日落啼鸦随野祭，雨馀荒蔓上颓垣。</p>
<p>道边醉饱休相避，作吏堪羞甚乞墦。</p>
<p> </p>
<p> </p>
<p> </p>
<p>【临安春雨初霁】   南宋-陆游</p>
<p>世味年来薄似纱，谁令骑马客京华。</p>
<p>小楼一夜听春雨，深巷明朝卖杏花。</p>
<p>矮纸斜行闲作草，晴窗细乳戏分茶。</p>
<p>素衣莫起风尘叹，犹及清明可到家。</p>
<p> </p>
<p>【七绝】  南宋-陆游</p>
<p>古人学问无遗力，少壮工夫老始成。</p>
<p>纸上得来终觉浅，绝知此事要躬行。</p>
<p> </p>
<p>【秋夜读书每以二鼓尽为节】  南宋-陆游</p>
<p>腐儒碌碌叹无奇，独喜遗篇不我欺；</p>
<p>白发无情侵老境，青灯有味似儿时；</p>
<p>高梧策策传寒意，叠鼓冬冬迫睡期；</p>
<p>秋夜渐长饥作祟，一杯山药进琼糜。</p>
<p> </p>
<p>【秋夜将晓，出篱门迎凉有感】  南宋-陆游</p>
<p>三万里河东入海，八千仞岳上摩天。</p>
<p>遗民泪尽胡尘里，南望王师又一年！</p>
<p> </p>
<p>【烧香】   南宋-陆游</p>
<p>茹芝却粒世无方，随食江湖每自伤。</p>
<p>千里一身凫泛泛，十年万事海茫茫。</p>
<p>春来乡梦凭谁说，归去君恩未敢忘。</p>
<p>一寸丹心幸无愧，庭空月白夜烧香。</p>
<p> </p>
<p>【沈园】  南宋-陆游</p>
<p>城上斜阳画角哀，沈园非复旧池台。</p>
<p>伤心桥下春波绿，曾是惊鸿照影来。</p>
<p> </p>
<p>【十一月四日风雨大作】  南宋-陆游</p>
<p>僵卧孤村不自哀，尚思为国戍轮台。</p>
<p>夜阑卧听风吹雨，铁马冰河入梦来。</p>
<p> </p>
<p>【示儿】  南宋-陆游</p>
<p>死去元知万事空，但悲不见九州同。</p>
<p>王师北定中原日，家祭无忘告乃翁！</p>
<p> </p>
<p>【游山西村】   南宋-陆游</p>
<p>莫笑农家腊酒浑，丰年留客足鸡豚。</p>
<p>山重水复疑无路，柳暗花明又一村。</p>
<p>萧鼓追随春社近，衣冠简朴古风存。</p>
<p>从今若许闲乘月，拄杖无时夜叩门。</p>
<p> </p>
<p>【采桑子】南宋-吕本中</p>
<p>恨君不似江楼月，</p>
<p>南北东西，南北东西，</p>
<p>只有相随无别离。</p>
<p>恨君却似江楼月，</p>
<p>暂满还亏，暂满还亏，</p>
<p>待得团圆是几时？</p>
<p> </p>
<p>【减字木兰花】南宋-吕本中</p>
<p>去年今夜，共醉月明花树下。</p>
<p>此去江边，月暗长堤柳暗船。</p>
<p>古人何处，带我离愁江外去，</p>
<p>来岁花前，又是今年忆旧年。</p>
<p> </p>
<p>【踏莎行】  南宋-吕本中</p>
<p>雪似梅花，梅花似雪。</p>
<p>似和不似都奇绝。恼人风味阿谁知？</p>
<p>请君问取南楼月。</p>
<p>记得去年，探梅时节。</p>
<p>老来旧事无人说。为谁醉倒为谁醒？</p>
<p>到今犹恨轻离别。</p>
<p> </p>
<p>【九张机】  南宋-南宋无名氏</p>
<p>七张机，鸳鸯织就又迟疑。</p>
<p>只恐被人轻裁剪，</p>
<p>分飞两处，一场离恨，何计再相随？</p>
<p> </p>
<p>【九张机】  南宋-南宋无名氏</p>
<p>三张机，吴蚕已老燕雏飞。</p>
<p>东风宴罢长洲苑，</p>
<p>轻绡催趁，馆娃宫女，</p>
<p>要换舞时衣。</p>
<p>【九张机】南宋-南宋无名氏</p>
<p>一张机，采桑陌上试春衣。</p>
<p>风晴日暖慵无力，</p>
<p>桃花枝上，啼莺言语，</p>
<p>不肯放人归。</p>
<p> </p>
<p>【绮罗香】  春雨    南宋-史达祖</p>
<p>做冷欺花，将烟困柳，</p>
<p>千里偷催春暮。</p>
<p>尽日冥迷，愁里欲飞还在。</p>
<p>惊粉重、蝶宿西园，</p>
<p>喜泥润、燕归南浦。</p>
<p>最妨它，佳约风流，</p>
<p>钿车不到杜陵路。</p>
<p>沉沉江上望极，</p>
<p>还被春潮晚急，难寻官渡。</p>
<p>隐约遥峰，和泪谢娘眉妩。</p>
<p>临断岸、新绿生时，</p>
<p>是落红、带愁流处。</p>
<p>记当日门掩梨花，剪灯深夜语。</p>
<p> </p>
<p>【颂】南宋-无门和尚</p>
<p>春有百花秋有月，夏有凉风冬有雪；</p>
<p>若无闲事挂心头，便是人间好时节。</p>
<p> </p>
<p>【小重山】 南宋-吴淑姬</p>
<p>谢了荼蘼春事休。无多花片子，缀枝头。</p>
<p>庭槐影碎被风揉，莺虽老，声尚带娇羞。</p>
<p>独自倚妆楼。一川烟草浪，衬云福</p>
<p>不如归去下帘钩。心儿小，难着许多愁。</p>
<p> </p>
<p>【风入松】  南宋-吴文英</p>
<p>听风听雨过清明，愁草瘗花铭。</p>
<p>楼前绿暗分携路，一丝柳，一寸柔情。</p>
<p>料峭春寒中酒，交加晓梦啼莺。</p>
<p>西园日扫林亭，依旧赏新晴。</p>
<p>黄蜂频扑秋千索，有当时、纤手香凝。</p>
<p>惆怅双鸳不到，幽阶一夜苔生。</p>
<p>【浣溪沙】   南宋-吴文英</p>
<p>波面铜花冷不收，玉人垂钓理纤钩，</p>
<p>月明池阁夜来秋。</p>
<p>江燕话归成晓别，水花红减似春休，</p>
<p>西风梧井叶先愁。</p>
<p> </p>
<p>【采桑子】 南宋-辛弃疾</p>
<p>此生自断天休问，独倚危楼。</p>
<p>独倚危楼，不信人间别有愁。</p>
<p>君来正是眠时节，君且归休。</p>
<p>君且归休，说与西风一任秋。</p>
<p> </p>
<p>【丑奴儿】  南宋-辛弃疾</p>
<p>少年不识愁滋味，</p>
<p>爱上层楼，爱上层楼，</p>
<p>为赋新词强说愁。</p>
<p>而今识得愁滋味，</p>
<p>欲说还休，欲说还休，却道天凉好个秋。</p>
<p> </p>
<p>【定风波】   南宋-辛弃疾</p>
<p>再用韵和赵晋臣敷文</p>
<p>野草闲花不当春，杜鹃却是旧知闻。</p>
<p>谩道不如归去住，梅雨，石榴花又是离魂。</p>
<p>前殿群臣深殿女，赭袍一点万红巾。</p>
<p>莫问兴亡今几主。听取，花前毛羽已羞人。</p>
<p> </p>
<p>【东坡引】南宋-辛弃疾</p>
<p>花梢红未足，条破惊新绿。</p>
<p>重帘下遍阑干曲。</p>
<p>有人春睡熟，有人春睡熟。</p>
<p>鸣禽破梦，云偏目蹙，起来香鳃褪红玉。</p>
<p>花时爱与愁相续。</p>
<p>罗裙过半幅，罗裙过半幅。</p>
<p> </p>
<p>【汉宫春】立春日    南宋-辛弃疾</p>
<p>春已归来，看美人头上，袅袅春幡。</p>
<p>无端风雨，未肯收尽余寒。</p>
<p>年时燕子，料今宵梦到西园。</p>
<p>浑未办黄柑荐酒，更传青韭堆盘。</p>
<p>却笑东风从此，便熏梅染柳，更没些闲。</p>
<p>闲时又来镜里，转变朱颜。</p>
<p>清愁不断，问何人会解连环？</p>
<p>生怕见花开花落，朝来塞雁先还。</p>
<p> </p>
<p>【破阵子】    南宋-辛弃疾</p>
<p>为陈同甫赋壮词以寄之</p>
<p>醉里挑灯看剑，梦回吹角连营。</p>
<p>八百里分麾下灸，五十弦翻塞外声。</p>
<p>沙场秋点兵。</p>
<p>马作的卢飞快，弓如霹雳弦惊。</p>
<p>了却君王天下事，赢得生前身后名。</p>
<p>可怜白发生！</p>
<p> </p>
<p>【菩萨蛮】    南宋-辛弃疾</p>
<p>赏心亭为叶丞相赋</p>
<p>青山欲共高人语，联翩万马来无数。</p>
<p>烟雨却低回，望来终不来。</p>
<p>人言头上发，总向愁中白。</p>
<p>拍手笑沙鸥，一身都是愁。</p>
<p> </p>
<p>【青玉案】  南宋-辛弃疾</p>
<p>元夕</p>
<p>东风夜放花千树，更吹落，星如雨。</p>
<p>宝马雕车香满路。</p>
<p>凤箫声动，玉壶光转，一夜鱼龙舞。</p>
<p>蛾儿雪柳黄金缕，笑语盈盈暗香去。</p>
<p>众里寻他千百度，</p>
<p>蓦然回首，那人却在，</p>
<p>灯火阑珊处。</p>
<p> </p>
<p>【生查子】   南宋-辛弃疾</p>
<p>漫天春雪来，才抵梅花半。</p>
<p>最爱雪边人，楚些裁成乱。</p>
<p>雪儿偏解饮，只要金杯满。</p>
<p>谁道雪天寒？翠袖阑干暖。</p>
<p> </p>
<p>【西江月】   南宋-辛弃疾</p>
<p>示儿曹以家事付之</p>
<p>万事云烟忽过，百年蒲柳先衰。</p>
<p>而今何事最相宜？宜醉宜游宜睡。</p>
<p>早趁催科了纳，更量出入收支。</p>
<p>乃翁依旧管些儿，管竹管山管水。</p>
<p> </p>
<p>【玉楼春】   南宋-辛弃疾</p>
<p>风前欲劝春光住，春在城南芳草路。</p>
<p>未随流落水边花，且作飘零泥上絮。</p>
<p>镜中已觉星星误，人不负春春自负。</p>
<p>梦回人远许多愁，只在梨花风雨处。</p>
<p> </p>
<p>【鹧鸪天】  代人赋   南宋-辛弃疾</p>
<p>陌上柔桑破嫩芽，东邻蚕种已生些。</p>
<p>平冈细草鸣黄犊，斜日寒林点暮鸦。</p>
<p>山远近，路横斜，青旗沽酒有人家。</p>
<p>城中桃李愁风雨，春在溪头荠菜花。</p>
<p> </p>
<p>【鹧鸪天】   南宋-辛弃疾</p>
<p>一片归心拟乱云，春来谙尽恶黄昏。</p>
<p>不堪向晚檐前雨，又待今宵滴梦魂。</p>
<p>炉烬冷，鼎香氛，酒寒谁遣为重温？</p>
<p>何人柳外横斜笛？客耳那堪不忍闻！</p>
<p> </p>
<p>【木兰花】   南宋-严仁</p>
<p>春风只在园西畔，荠菜花繁胡蝶乱。</p>
<p>冰池晴绿照还空，香径落红吹已断。</p>
<p>意长翻恨游丝短，尽日相思罗带缓。</p>
<p>宝奁如月不欺人，明日归来君试看。</p>
<p> </p>
<p>【醉桃源】   南宋-严仁</p>
<p>拍堤春水蘸垂杨，水流花片香。</p>
<p>弄花噆柳小鸳鸯，一双随一双。</p>
<p>帘半卷，露新妆，春衫是柳黄。</p>
<p>倚阑看处背斜阳，风流暗断肠。</p>
<p> </p>
<p> </p>
<p>【小池】   南宋-杨万里</p>
<p>泉眼无声惜细流，树阴照水爱晴柔。</p>
<p>小荷才露尖尖角，早有蜻蜓立上头。</p>
<p> </p>
<p>【晓出净慈送林子方】  南宋-杨万里</p>
<p>毕竟西湖六月中，风光不与四时同。</p>
<p>接天莲叶无穷碧，映日荷花别样红。</p>
<p> </p>
<p>【夜书所见】  南宋-叶绍翁</p>
<p>萧萧梧叶送寒声，江上秋风动客情。</p>
<p>知有儿童挑促织，夜深篱落一灯明。</p>
<p> </p>
<p>【游园不值】  南宋-叶绍翁</p>
<p>应怜屐齿印苍苔，小扣柴扉久不开。</p>
<p>春色满园关不住，一枝红杏出墙来。</p>
<p> </p>
<p>【横溪堂春晓】  南宋-虞似良</p>
<p>一把青秧趁手青，轻烟漠漠雨冥冥。</p>
<p>东风染尽三千顷，白鹭飞来无处停。</p>
<p> </p>
<p>【满江红】南宋-岳飞</p>
<p>怒发冲冠，凭栏处潇潇雨歇。</p>
<p>抬望眼，仰天长啸，壮怀激烈。</p>
<p>三十功名尘与土，</p>
<p>八千里路云和月。</p>
<p>莫等闲白了少年头，空悲切。</p>
<p>靖康耻，犹未雪；</p>
<p>臣子恨，何时灭！</p>
<p>驾长车踏破贺兰山缺。</p>
<p>壮志饥餐胡虏肉，</p>
<p>笑谈渴饮匈奴血。</p>
<p>待从头收拾旧山河，朝天阙。</p>
<p> </p>
<p>【三衢道中】南宋-曾几</p>
<p>梅子黄时日日晴，小溪泛尽却山行。</p>
<p>绿阴不减来时路，添得黄鹂四五声。</p>
<p> </p>
<p> </p>
<p>【念奴娇】  南宋-张孝祥</p>
<p>洞庭青草，近中秋，</p>
<p>更无一点风色。</p>
<p>玉鉴琼田三万顷，著我扁舟一叶。</p>
<p>素月分辉，明河共影，表里俱澄澈。</p>
<p>悠然心会，妙处难与君说。</p>
<p>应念岭表经年，</p>
<p>孤光自照，肝胆皆冰雪。</p>
<p>短发萧骚襟袖冷，稳泛沧溟空阔。</p>
<p>尽挹西江，细斟北斗，万象为宾客。</p>
<p>扣舷独啸，不知今夕何夕！</p>
<p> </p>
<p>【西江月】  南宋-张孝祥</p>
<p>问讯湖边春色，重来又是三年。</p>
<p>东风吹我过湖船，杨柳丝丝拂面。</p>
<p>世路如今已惯，此心到处悠然。</p>
<p>寒光亭下水连天，飞起沙鸥一片。</p>
<p> </p>
<p>【浣溪沙】  南宋-张元干</p>
<p>山绕平湖波撼城，湖光倒影浸山青，</p>
<p>水晶楼下欲三更。雾柳暗时云度月，</p>
<p>露荷翻处水流萤，萧萧散发到天明。</p>
<p> </p>
<p>【菩萨蛮】  南宋-张元干</p>
<p>春来春去催人老，老夫争肯输年少。</p>
<p>醉后少年狂，白髭殊未妨。</p>
<p>插花还起舞，管领风光处。</p>
<p>把酒共留春，莫教花笑人。</p>
<p> </p>
<p>【鹧鸪天】  南宋-赵鼎</p>
<p>建康上元作</p>
<p>客路那知岁序移，忽惊春到小桃枝。</p>
<p>天涯海角悲凉地，记得当年全盛时。</p>
<p>花弄影，月流辉，水晶宫殿五云飞。</p>
<p>分明一觉华胥梦，回首东风泪满衣。</p>
<p> </p>
<p> </p>
<p> </p>
<p>【有约】  南宋-赵师秀</p>
<p>黄梅时节家家雨，青草池塘处处蛙。</p>
<p>有约不来过夜半，闲敲棋子落灯花。</p>
<p> </p>
<p>【绝句】  南宋-志南</p>
<p>古木阴中系短篷，杖藜扶我过桥东。</p>
<p>沾衣欲湿杏花雨，吹面不寒杨柳风。</p>
<p> </p>
<p>【踏莎行】  南宋-周紫芝</p>
<p>情似游丝，人如飞絮，泪珠阁定空相觑。</p>
<p>一溪烟柳万丝垂，无因系得兰舟住。</p>
<p>雁过斜阳，草迷烟渚，如今已是愁无数。</p>
<p>明朝且做莫思量，如何过得今宵去！</p>
<p> </p>
<p>【鹧鸪天】  南宋-周紫芝</p>
<p>一点残红欲尽时，乍凉秋气满屏帏。</p>
<p>梧桐叶上三更雨，叶叶声声是别离。</p>
<p>调宝瑟，拨金猊。那时同唱鹧鸪词。</p>
<p>如今风雨西楼夜，不听清歌也泪垂。</p>
<p> </p>
<p>【卜算子】 南宋-朱淑真</p>
<p>竹里一枝斜，映带林逾静。</p>
<p>雨后清奇画不成，浅水横疏影。</p>
<p>吹彻小单于，心事思重剩。</p>
<p>拂拂风前度暗香，月色侵花冷。</p>
<p> </p>
<p>【蝶恋花】 南宋-朱淑真</p>
<p>楼外垂杨千万缕，</p>
<p>欲系青春，少住春还去。</p>
<p>犹自风前飘柳絮，</p>
<p>随春且看归何处。</p>
<p>绿满山川闻杜宇，</p>
<p>便作无情，莫也愁人苦。</p>
<p>把酒送春春不语，</p>
<p>黄昏却下潇潇雨。</p>
<p> </p>
<p> </p>
<p> </p>
<p>【江城子】赏春-南宋-朱淑真</p>
<p>斜风细雨作春寒。</p>
<p>对尊前，忆前欢，</p>
<p>曾把梨花，寂寞泪阑干。</p>
<p>芳草断烟南浦路，</p>
<p>和别泪，看青山。</p>
<p>昨宵结得梦夤缘。</p>
<p>水云间，俏无言，</p>
<p>争奈醒来，愁恨又依然。</p>
<p>展转衾裯空懊恼，</p>
<p>天易见，见伊难。</p>
<p> </p>
<p>【菩萨蛮】  南宋-朱淑真</p>
<p>湿云不渡溪桥冷，娥寒初破东风影。</p>
<p>溪下水声长，一枝和月香。</p>
<p>人怜花似旧，花不知人瘦。</p>
<p>独自倚阑干，夜深花正寒。</p>
<p> </p>
<p>【春日】南宋-朱熹</p>
<p>胜日寻芳泗水滨，无边光景一时新。</p>
<p>等闲识得春风面，万紫千红总是春。</p>
<p> </p>
<p>【观书有感】南宋-朱熹</p>
<p>半亩方塘一鉴开，天光云影共徘徊。</p>
<p>问渠哪得清如许，为有源头活水来。</p>
<p> </p>
<p>【七绝】南宋-朱熹</p>
<p>少年易老学难成，一寸光阴不可轻。</p>
<p>未学池塘春草梦，阶前梧叶已秋声。</p>
<p> </p>
<p>【点绛唇】南宋-朱翌</p>
<p>流水泠泠，断桥横路梅枝亚。</p>
<p>雪花飞下，浑似江南画。</p>
<p>白璧青钱，欲买春无价。</p>
<p>归来也，风吹平野，</p>
<p>一点香随马。</p>
<p> </p>
<p> </p>
<p>【同儿辈赋未开海棠】金-元好问</p>
<p>枝间新绿一重重，小蕾深藏数点红。</p>
<p>爱惜芳心莫轻吐，且教桃李闹春风。</p>
<p> </p>
<p>【小桃红】杂咏   元-盍志学</p>
<p>杏花开后不曾晴，败尽游人兴。</p>
<p>红雪飞来满芳径。</p>
<p>问春莺，春莺无语风方定。</p>
<p>小蛮有情，夜凉人静，唱彻醉翁亭。</p>
<p> </p>
<p>【秋思】秋思   元-马致远</p>
<p>枯藤老树昏鸦，小桥流水人家，</p>
<p>古道西风瘦马。</p>
<p>夕阳西下，断肠人在天涯。</p>
<p> </p>
<p>【喜春来】别情    元-王伯成</p>
<p>多情去后香留枕，好梦回时冷透衾，</p>
<p>闷愁山重海来深。独自寝，夜雨百年心。</p>
<p> </p>
<p>【白梅】   元-王冕</p>
<p>冰雪林中著此身，不同桃李混芳尘。</p>
<p>忽然一夜清风发，散价乾坤万里春。</p>
<p> </p>
<p>【山坡羊】  元-薛昂夫</p>
<p>西湖杂咏·夏晴云轻漾，薰风无浪，</p>
<p>开樽避暑争相向。映湖光，逞新妆，</p>
<p>笙歌鼎沸南湖荡，今夜且休回画舫。</p>
<p>风，满座凉；莲，入梦香。</p>
<p>【出处】：中华诗词-</p>
<p> </p>
<p>【过济源登裴公亭】  耶律楚材</p>
<p>山接青霄水浸空，山光滟滟水溶溶。</p>
<p>风回一镜揉蓝浅，雨过千峰泼黛浓。</p>
<p> </p>
<p>【红绣鞋】湖上    元-张可久</p>
<p>无是无非心事，不寒不暖花时，</p>
<p>妆点西湖似西施。控青丝玉面马，</p>
<p>歌金缕粉团儿，信人生行乐耳！</p>
<p>【双调·清江引】元-张可久</p>
<p>桐柏山中</p>
<p>松风小楼香缥缈，一曲寻仙操。</p>
<p>秋风玉兔寒，野树金猿啸，</p>
<p>白云半天山月小。</p>
<p> </p>
<p>【小桃红】 元-张可久</p>
<p>寄鉴湖诸友一城秋雨豆花凉，</p>
<p>闲倚平山望。</p>
<p>不似年时鉴湖上，</p>
<p>锦云香，采莲人语荷花荡。</p>
<p>西风雁行，清溪渔唱，吹恨入沧浪。</p>
<p> </p>
<p>【中吕·山坡羊】  元-张养浩</p>
<p>潼关怀古</p>
<p>峰峦如聚，波涛如怒，</p>
<p>山河表里潼关路。望西都，意踟蹰。</p>
<p>伤心秦汉经行处，</p>
<p>宫阙万间都做了土。</p>
<p>兴，百姓苦；亡，百姓苦！</p>
<p> </p>
<p>【踏莎行】 元-张翥</p>
<p>江上送客</p>
<p>芳草平沙，斜阳远树，</p>
<p>无情桃叶江头渡。</p>
<p>醉来扶上木兰舟，将愁不去将人去。</p>
<p>薄劣东风，夭斜落絮，明朝重觅吹笙路。</p>
<p>碧云红雨小楼空，春光已到销魂处。</p>
<p> </p>
<p>【醒世恒言】  明-冯梦龙</p>
<p>富贵本无根，尽从勤里得。</p>
<p>请观懒惰者，面待饥寒色。</p>
<p> </p>
<p>【柳絮词】明-钱谦益</p>
<p>白于花色软于绵，不是东风不放颠。</p>
<p>郎似春泥侬似絮，任他吹著也相连。</p>
<p> </p>
<p> </p>
<p>【绝句】 明-唐寅</p>
<p>青山白发老癡顽，笔砚生涯苦食艰。</p>
<p>湖上水田人不要，谁来买我畫中山！</p>
<p> </p>
<p>【桃花庵歌】  明-唐寅</p>
<p>桃花坞里桃花庵，桃花庵下桃花仙；</p>
<p>桃花仙人种桃树，又摘桃花卖酒钱。</p>
<p>酒醒只在花前坐，酒醉换来花下眠；</p>
<p>半醒半醉日复日，花落花开年复年。</p>
<p>但愿老死花酒间，不愿鞠躬车马前；</p>
<p>车尘马足富者趣，酒盏花枝贫者缘。</p>
<p>若将富贵比贫贱，一在平地一在天；</p>
<p>若将贫贱比车马，他得驱驰我得闲。</p>
<p>别人笑我忒疯癫，我笑别人看不穿；</p>
<p>不见五陵豪杰墓，无花无酒锄做田。</p>
<p> </p>
<p>【言志】  明-唐寅</p>
<p>不炼金丹不坐禅，不为商贾不耕田。</p>
<p>闲来写就青山卖，不使人间造孽钱！</p>
<p> </p>
<p>【明日】  明-文嘉</p>
<p>明日复明日，明日何其多！</p>
<p>日日待明日，万事成蹉跎。</p>
<p>世人皆被明日累，明日无穷老将至。</p>
<p> </p>
<p>【一轮明月满乾坤】  明-吴承恩</p>
<p>十里长亭无客走，九重天上现星辰。</p>
<p>八河船只皆收港，七千州县尽关门。</p>
<p>六宫五府回官宰，四海三江罢钓纶。</p>
<p>两座楼头钟鼓响，一轮明月满乾坤。</p>
<p> </p>
<p>【杨柳青】  明-吴承恩</p>
<p>村旗夸酒莲花白，津鼓开帆杨柳青。</p>
<p>壮岁惊心频客路，故乡回首几长亭。</p>
<p>春深水涨嘉鱼味，海近风多健鹤翎。</p>
<p>谁向高楼横玉笛，落梅愁绝醉中听。</p>
<p> </p>
<p> </p>
<p>【绝句】  明-夏完淳</p>
<p>扁舟明月两峰间，千顷芦花人未远。</p>
<p>缥缈苍茫不可接，白云空翠洞庭山。</p>
<p> </p>
<p>【石灰吟】   明-于谦</p>
<p>千锤万击出深山，烈火焚烧若等闲。</p>
<p>粉身碎骨浑不怕，要留清白在人间。</p>
<p> </p>
<p>【由商丘入永城途中作】  明-李先芳</p>
<p>三月轻风麦浪生，黄河岸上晚波平。</p>
<p>村原处处垂杨柳，一路青青到永城。</p>
<p> </p>
<p>【迴文】  明-高启</p>
<p>风帘一烛对残花，薄霧寒笼翠袖纱。</p>
<p>空院别愁惊破梦，东栏井树夜啼鸦。</p>
<p> </p>
<p>【惜春】   明-高启</p>
<p>春过一半未能知，此后还愁不肯迟。</p>
<p>斜日浮云楼上醉，更无言语嗅花枝。</p>
<p> </p>
<p>【夏日杂诗】   清-陈文述</p>
<p>水窗低傍画栏开，枕簟萧疏玉漏催。</p>
<p>一夜雨声凉到梦，万荷叶上送秋来。</p>
<p> </p>
<p>【己亥杂诗】  清-龚自珍</p>
<p>秋心如海复如潮，惟有秋魂不可招。</p>
<p>漠漠郁金香在臂，亭亭古玉佩当腰。</p>
<p>气寒西北何人剑，声满东南几处箫。</p>
<p>一川星斗烂无数，长天一月坠林梢。</p>
<p> </p>
<p>【江村】  清-黄景仁</p>
<p>江水绕孤村，芳菲在何处？</p>
<p>春从啼鸟来，啼是春归去。</p>
<p> </p>
<p>【杂感】  清-黄景仁</p>
<p>仙佛茫茫两未成，只知独夜不平鸣；</p>
<p>风蓬飘尽悲歌气，泥絮沾来薄倖名。</p>
<p>十有九人堪白眼，百无一用是书生；</p>
<p>莫因诗卷愁成谶，春鸟秋虫自作声。</p>
<p> </p>
<p>【富春至严陵山水甚佳】  清-纪昀</p>
<p>浓似春云淡似烟，参差绿到大江边。</p>
<p>斜阳流水推蓬坐，翠色随人欲上船。</p>
<p> </p>
<p>【对雪】  清-骆绮兰</p>
<p>登楼对雪懒吟诗，闲倚栏杆有所思；</p>
<p>莫怪世人容易老，青山也有白头时。</p>
<p> </p>
<p>【采桑子】  清-纳兰性德</p>
<p>桃花羞作无情死</p>
<p>感激东风,吹落娇红</p>
<p>飞入窗间伴懊侬</p>
<p>谁怜辛苦东阳瘦</p>
<p>也为春慵,不及芙蓉</p>
<p>一片幽情冷处浓</p>
<p> </p>
<p>【菩萨蛮】   清-纳兰性德</p>
<p>春云吹散湘帘雨</p>
<p>絮黏蝴蝶飞还住</p>
<p>人在玉楼中,楼高四面风</p>
<p>柳烟丝一把,暝色笼鸳瓦</p>
<p>休近小阑干,夕阳无限山</p>
<p> </p>
<p>【菩萨蛮】清-纳兰性德</p>
<p>问君何事轻离别,一年能几团栾月.</p>
<p>杨柳乍如丝,故园春尽时</p>
<p>春归归不得,两桨松花隔</p>
<p>旧事逐寒朝,啼鹃恨未消</p>
<p> </p>
<p>【战歌】  清-沙天香</p>
<p>边塞男儿重武功，剑光如电气如虹；</p>
<p>人生自古谁无死？马革裹尸是英雄！</p>
<p> </p>
<p> </p>
<p> </p>
<p> </p>
<p>【住西湖白云禅院】  清-苏曼殊</p>
<p>白云深处拥雷峰，几树寒梅带雪红。</p>
<p>斋罢垂垂浑入定，庵前潭影落疏钟。</p>
<p> </p>
<p>【晨起口占】  清-苏曼殊</p>
<p>一炉香篆袅窗纱，紫燕寻巢识旧家。</p>
<p>莫怪东风无赖甚，春来吹发满庭花。</p>
<p> </p>
<p>【代柯子柬少侯】  清-苏曼殊</p>
<p>小楼春尽雨丝丝，孤负添香对语时。</p>
<p>宝镜有尘难见面，妆台红粉画谁眉？</p>
<p> </p>
<p>【芳草】  清-苏曼殊</p>
<p>芳草天涯人似梦，碧桃花下月如烟。</p>
<p>可怜罗带秋光薄，珍重萧郎解玉钿。</p>
<p> </p>
<p>【山中雪后】  清-郑燮</p>
<p>晨起开门雪满山，雪晴云淡日光寒。</p>
<p>檐流未滴梅花冻，一种清孤不等闲。</p>
<p> </p>
<p>【安宁道中即事】  清-王文治</p>
<p>夜来春雨润垂杨，春水新生不满塘。</p>
<p>日暮平原风过处，茶花香杂豆花香。</p>
<p> </p>
<p>【村居】  清-高鼎</p>
<p>草长莺飞二月天，拂堤杨柳醉春烟。</p>
<p>儿童散学归来早，忙趁东风放纸鸢。</p>
<p> </p>
<p>【浣溪沙】梅     清-顾贞观</p>
<p>物外幽情世外姿，冻云深护最高枝。</p>
<p>小楼风月独醒时。一片冷香惟有梦，</p>
<p>十分清瘦更无诗。待他移影说相思。</p>
<p> </p>
<p>【薄命司对联】清-曹雪芹</p>
<p>春恨秋悲皆自惹，</p>
<p>花容月貌为谁妍。</p>
<p> </p>
<p> </p>
<p>【回前诗】   清-曹雪芹</p>
<p>浮生着甚苦奔忙，盛席华筵终散场。</p>
<p>悲喜千般同幻渺，古今一梦尽荒唐。</p>
<p>漫言红袖啼痕重，更有情痴抱恨长。</p>
<p>字字看来皆是血，十年辛苦不寻常。</p>
<p> </p>
<p>【秋窗风雨夕】代别离    清-曹雪芹</p>
<p>秋花惨淡秋草黄，耿耿秋灯秋夜长；</p>
<p>已觉秋窗秋不尽，那堪风雨助凄凉！</p>
<p>助秋风雨来何速？惊破秋窗秋梦绿；</p>
<p>抱得秋情不忍眠，自向秋屏挑泪烛。</p>
<p>泪烛摇摇爇短檠，牵愁照恨动离情；</p>
<p>谁家秋院无风入？何处秋窗无雨声？</p>
<p>罗衾不奈秋风力，残漏声催秋雨急；</p>
<p>连宵脉脉复飕飕，灯前似伴离人泣。</p>
<p>寒烟小院转萧条，疏竹虚窗时滴沥；</p>
<p>不知风雨几时休，已教泪洒窗纱湿。</p>
<p> </p>
<p>【葬花吟】    清-曹雪芹</p>
<p>花谢花飞花满天，红消香断有谁怜？</p>
<p>游丝软系飘春榭，落絮轻沾扑绣帘。</p>
<p>闺中女儿惜春暮，愁绪满怀无释处；</p>
<p>手把花锄出绣帘，忍踏落花来复去？</p>
<p>柳丝榆荚自芳菲，不管桃飘与李飞；</p>
<p>桃李明年能再发，明年闺中知有谁？</p>
<p>三月香巢已垒成，梁间燕子太无情！</p>
<p>明年花发虽可啄，</p>
<p>却不道人去梁空巢已倾。</p>
<p>一年三百六十日，风刀霜剑严相逼；</p>
<p>明媚鲜妍能几时，一朝飘泊难寻觅。</p>
<p>花开易见落难寻，阶前愁杀葬花人；</p>
<p>独把花锄偷洒泪，洒上空枝见血痕。</p>
<p>杜鹃无语正黄昏，荷锄归去掩重门；</p>
<p>青灯照壁人初睡，冷雨敲窗被未温。</p>
<p>怪侬底事倍伤神？半为怜春半恼春：</p>
<p>怜春忽至恼忽去，至又无言去不闻。</p>
<p>昨宵庭外悲歌发，知是花魂与鸟魂？</p>
<p>花魂鸟魂总难留，鸟自无言花自羞；</p>
<p>愿侬此日生双翼，随花飞到天尽头。</p>
<p>天尽头！何处有香丘？</p>
<p>未若锦囊收艳骨，一抔净土掩风流；</p>
<p>质本洁来还洁去，不教污淖陷渠沟。</p>
<p>尔今死去侬收葬，未卜侬身何日丧？</p>
<p>侬今葬花人笑痴，他年葬侬知是谁？</p>
<p>试看春残花渐落，便是红颜老死时，</p>
<p>一朝春尽红颜老，花落人亡两不知！</p>
<p> </p>
<p>【自题一绝】   清-曹雪芹</p>
<p>满纸荒唐言，一把辛酸泪！</p>
<p>都云作者痴，谁解其中味？</p>
<p> </p>
<p>【洞仙歌】  现当代-金庸</p>
<p>输赢成败，又争由人算。</p>
<p>且自逍遥没谁管。</p>
<p>奈天昏地暗斗转星移，</p>
<p>风骤紧，缥缈峰头云乱。</p>
<p>红颜弹指老，刹那芳华，</p>
<p>梦里真真语真幻。</p>
<p>同一笑，到头万事俱空，</p>
<p>糊涂醉，情长计短。</p>
<p>解不了，名缰系嗔贪，</p>
<p>却试问，几时把痴心断？</p>
<p> </p>
<p>【卜算子】  现当代-毛泽东</p>
<p>咏梅（1961.12）</p>
<p>风雨送春归，飞雪迎春到。</p>
<p>已是悬崖百丈冰，犹有花枝俏。</p>
<p>俏也不争春，只把春来报。</p>
<p>待到山花烂漫时，她在丛中笑。</p>
<p> </p>
<p>【沁园春】  雪    现当代-毛泽东</p>
<p>北国风光，千里冰封，万里雪飘。</p>
<p>望长城内外，惟馀莽莽；</p>
<p>大河上下，顿失滔滔。</p>
<p>山舞银蛇，原驰蜡象，欲与天公试比高。</p>
<p>须晴日，看红妆素裹，分外妖娆。</p>
<p>江山如此多娇，</p>
<p>引无数英雄竞折腰。</p>
<p>惜秦皇汉武，略输文采；</p>
<p>唐宗宋祖，稍逊风骚。</p>
<p>一代天骄，成吉思汗，只识弯弓射大雕。</p>
<p>俱往矣，数风流人物，还看今朝。</p>

      
    </div>
    <div class="article-footer">
      <blockquote class="mt-2x">
  <ul class="post-copyright list-unstyled">
    
    <li class="post-copyright-link hidden-xs">
      <strong>本文链接：</strong>
      <a href="http://example.com/2018/05/05/%E8%AF%97%E8%AF%8D%E9%9B%86%E9%94%A6/" title="诗词集锦" target="_blank" rel="external">http://example.com/2018/05/05/诗词集锦/</a>
    </li>
    
    <li class="post-copyright-license">
      <strong>版权声明： </strong> 本博客所有文章除特别声明外，均采用 <a href="http://creativecommons.org/licenses/by/4.0/deed.zh" target="_blank" rel="external">CC BY 4.0 CN协议</a> 许可协议。转载请注明出处！
    </li>
  </ul>
</blockquote>


<div class="panel panel-default panel-badger">
  <div class="panel-body">
    <figure class="media">
      <div class="media-left">
        <a href="https://github.com/whu404" target="_blank" class="img-burn thumb-sm visible-lg">
          <img src="/images/avatar.jpg" class="img-rounded w-full" alt="">
        </a>
      </div>
      <div class="media-body">
        <h3 class="media-heading"><a href="https://github.com/whu404" target="_blank"><span class="text-dark">胡伟</span><small class="ml-1x">Web Developer &amp; Designer</small></a></h3>
        <div>个人简介。</div>
      </div>
    </figure>
  </div>
</div>


    </div>
  </article>
  
    
  <section id="comments">
  	
      <div id="vcomments"></div>
    
  </section>


  
</div>

  <nav class="bar bar-footer clearfix" data-stick-bottom>
  <div class="bar-inner">
  
  <ul class="pager pull-left">
    
    <li class="prev">
      <a href="/2018/05/05/%E6%99%BA%E5%8A%9B%E9%A2%98%E5%8F%8A%E7%AD%94%E6%A1%88/" title="智力题及答案"><i class="icon icon-angle-left" aria-hidden="true"></i><span>&nbsp;&nbsp;上一篇</span></a>
    </li>
    
    
    <li class="next">
      <a href="/2018/05/05/%E6%88%90%E5%8A%9F%E4%BA%BA%E5%A3%AB%E5%BF%85%E5%A4%87%E7%9A%8450%E4%B8%AA%E5%A5%BD%E4%B9%A0%E6%83%AF/" title="成功人士必备的50个好习惯"><span>下一篇&nbsp;&nbsp;</span><i class="icon icon-angle-right" aria-hidden="true"></i></a>
    </li>
    
    
  </ul>
  
  
  <!-- Button trigger modal -->
  <button type="button" class="btn btn-fancy btn-donate pop-onhover bg-gradient-warning" data-toggle="modal" data-target="#donateModal"><span>赏</span></button>
  <!-- <div class="wave-icon wave-icon-danger btn-donate" data-toggle="modal" data-target="#donateModal">
    <div class="wave-circle"><span class="icon"><i class="icon icon-bill"></i></span></div>
  </div> -->
  
  
  <div class="bar-right">
    
    <div class="share-component" data-sites="weibo,qq,wechat,facebook,twitter" data-mobile-sites="weibo,qq,qzone"></div>
    
  </div>
  </div>
</nav>
  
<!-- Modal -->
<div class="modal modal-center modal-small modal-xs-full fade" id="donateModal" tabindex="-1" role="dialog">
  <div class="modal-dialog" role="document">
    <div class="modal-content donate">
      <button type="button" class="close" data-dismiss="modal" aria-label="Close"><span aria-hidden="true">&times;</span></button>
      <div class="modal-body">
        <div class="donate-box">
          <div class="donate-head">
            <p>感谢您的支持，我会继续努力的!</p>
          </div>
          <div class="tab-content">
            <div role="tabpanel" class="tab-pane fade active in" id="alipay">
              <div class="donate-payimg">
                <img src="/images/donate/alipayimg.png" alt="扫码支持" title="扫一扫" />
              </div>
              <p class="text-muted mv">扫码打赏，你说多少就多少</p>
              <p class="text-grey">打开支付宝扫一扫，即可进行扫码打赏哦</p>
            </div>
            <div role="tabpanel" class="tab-pane fade" id="wechatpay">
              <div class="donate-payimg">
                <img src="/images/donate/wechatpayimg.png" alt="扫码支持" title="扫一扫" />
              </div>
              <p class="text-muted mv">扫码打赏，你说多少就多少</p>
              <p class="text-grey">打开微信扫一扫，即可进行扫码打赏哦</p>
            </div>
          </div>
          <div class="donate-footer">
            <ul class="nav nav-tabs nav-justified" role="tablist">
              <li role="presentation" class="active">
                <a href="#alipay" id="alipay-tab" role="tab" data-toggle="tab" aria-controls="alipay" aria-expanded="true"><i class="icon icon-alipay"></i> 支付宝</a>
              </li>
              <li role="presentation" class="">
                <a href="#wechatpay" role="tab" id="wechatpay-tab" data-toggle="tab" aria-controls="wechatpay" aria-expanded="false"><i class="icon icon-wepay"></i> 微信支付</a>
              </li>
            </ul>
          </div>
        </div>
      </div>
    </div>
  </div>
</div>



</main>

  <footer class="footer" itemscope itemtype="http://schema.org/WPFooter">
	
	
    <ul class="social-links">
    	
        <li><a href="https://github.com/whu404" target="_blank" title="Github" data-toggle=tooltip data-placement=top><i class="icon icon-github"></i></a></li>
        
        <li><a href="http://weibo.com/cofess" target="_blank" title="Weibo" data-toggle=tooltip data-placement=top><i class="icon icon-weibo"></i></a></li>
        
        <li><a href="https://twitter.com/iwebued" target="_blank" title="Twitter" data-toggle=tooltip data-placement=top><i class="icon icon-twitter"></i></a></li>
        
        <li><a href="https://www.behance.net/cofess" target="_blank" title="Behance" data-toggle=tooltip data-placement=top><i class="icon icon-behance"></i></a></li>
        
        <li><a href="/atom.xml" target="_blank" title="Rss" data-toggle=tooltip data-placement=top><i class="icon icon-rss"></i></a></li>
        
    </ul>

    <div class="copyright">
    	
        <div class="publishby">
        	Theme by <a href="https://github.com/cofess" target="_blank"> cofess </a>base on <a href="https://github.com/cofess/hexo-theme-pure" target="_blank">pure</a>.
        </div>
    </div>
</footer>
  <script src="//cdn.jsdelivr.net/npm/jquery@1.12.4/dist/jquery.min.js"></script>
<script>
window.jQuery || document.write('<script src="js/jquery.min.js"><\/script>')
</script>

<script src="/js/plugin.min.js"></script>


<script src="/js/application.js"></script>


    <script>
(function (window) {
    var INSIGHT_CONFIG = {
        TRANSLATION: {
            POSTS: '文章',
            PAGES: '页面',
            CATEGORIES: '分类',
            TAGS: '标签',
            UNTITLED: '(未命名)',
        },
        ROOT_URL: '/',
        CONTENT_URL: '/content.json',
    };
    window.INSIGHT_CONFIG = INSIGHT_CONFIG;
})(window);
</script>

<script src="/js/insight.js"></script>






   




   
    
  <script src="//cdn1.lncld.net/static/js/3.0.4/av-min.js"></script>
  <script src="//cdn.jsdelivr.net/npm/valine"></script>
  <script type="text/javascript">
  var GUEST = ['nick', 'mail', 'link'];
  var meta = 'nick,mail,link';
  meta = meta.split(',').filter(function(item) {
    return GUEST.indexOf(item) > -1;
  });
  new Valine({
    el: '#vcomments',
    verify: false,
    notify: false,
    appId: '',
    appKey: '',
    placeholder: 'Just go go',
    avatar: 'mm',
    meta: meta,
    pageSize: '10' || 10,
    visitor: false
  });
  </script>

     







</body>
</html>